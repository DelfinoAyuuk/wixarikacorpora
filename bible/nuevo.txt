
https://www.bible.com/es-ES/bible/52/MAT.1.DHHD?parallel=28

MATEU
Niuqui ꞌAixüa Manuyüne Que Mütiuꞌüxasitacai

 

Quesusi Cürisitu ꞌinüarieya, que 
müꞌane münuꞌayatücai 
(Rucax i 3:23‑38)
1  ꞌInüari canihücütüni ꞌicü.  Nuivarite mecaniꞌinüarini, Quesusi Cürisitu que müꞌane müxiüyarieyatücai. Raviri canitusieyatücaitüni, ꞌApurahami meta.
2 ꞌApurahami ꞌIsahaqui caniꞌuquiyarieyatücaitüni. ꞌIsahaqui meta Cacuvu püꞌuquiyarieyatücai.  Cura püꞌuquiyarieyatücai, ꞌivamamata.
3 Cura meta Parexi Sara püvaꞌuquiyaritücai, Tamari vavarusitücacu. Parexi Hesirumi püꞌuquiyarieyatücai. Hesirumi ꞌArami püꞌuquiyarieyatücai. 
4 ꞌArami ꞌAminaravi püꞌuquiyarieyatücai. ꞌAminaravi Nahasuni püꞌuquiyarieyatücai.  Nahasuni Sarumuni püꞌuquiyarieyatücai. 
5 Sarumuni Puhuxi püꞌuquiyarieyatücai, Xahavi varusieyatücacu. Puhuxi Huveri püꞌuquiyarieyatücai, Xuti varusieyatücacu. Huveri Quisahi püꞌuquiyarieyatücai. 
6 Quisahi Raviri püꞌuquiyarieyatücai, que müꞌane cuiepa mütiꞌaitametücai. Raviri Sarumuni püꞌuquiyarieyatücai, heitivitüca que müꞌane Huriyaxi müꞌüyayatücai.
7 Sarumuni Xupuhami püꞌuquiyarieyatücai. Xupuhami ꞌAviyaxi püꞌuquiyarieyatücai.  ꞌAviyaxi ꞌAsa püꞌuquiyarieyatücai. 
8 ꞌAsa Cusapati püꞌuquiyarieyatücai.  Cusapati Curami püꞌuquiyarieyatücai. Curami ꞌUsiyaxi püꞌuquiyarieyatücai. 
9 ꞌUsiyaxi Cutami püꞌuquiyarieyatücai. Cutami ꞌAcaxi püꞌuquiyarieyatücai. ꞌAcaxi ꞌEsequiyaxi püꞌuquiyarieyatücai. 
10 ꞌEsequiyaxi Manasexi püꞌuquiyarieyatücai. Manasexi ꞌAmuni püꞌuquiyarieyatücai. ꞌAmuni Cusiyaxi püꞌuquiyarieyatücai. 
11 Cusiyaxi Quecuniyaxi püꞌuquiyarieyatücai, ꞌivamamata quepaucua vaüriyarica memevitüqui Vaviruniyasiepaitü.
12 Mehevitüquieca Vaviruniya, Quecuniyaxi Saratieri püꞌuquiyarieyatücai. Saratieri Suruvaveri püꞌuquiyarieyatücai. 
13 Suruvaveri ꞌAviyuri püꞌuquiyarieyatücai. ꞌAviyuri ꞌEriyaquimi püꞌuquiyarieyatücai.  ꞌEriyaquimi ꞌAsuru püꞌuquiyarieyatücai. 
14 ꞌAsuru Saruqui püꞌuquiyarieyatücai.  Saruqui ꞌAquimi püꞌuquiyarieyatücai. ꞌAquimi ꞌEriyuri püꞌuquiyarieyatücai. 
15 ꞌEriyuri ꞌErehasari püꞌuquiyarieyatücai. ꞌErehasari Matani puꞌüquiyarieyatücai. Matani Cacuvu püꞌuquiyarieyatücai. 
16 Cacuvu Cuse püꞌuquiyarieyatücai.  Cuse Mariya pücünayatücai.  Mariyasie caniyenuiva Quesusi, Manayexeiyarie mütitevacai Cürisitutütü.
17 Mücü ꞌApurahamisie memüyecü nuivarite xiüyarimama tamamata heimana nauca xiüyariyari mecaniyupaümecaitüni Raviri ꞌamuyeicacaique. Tamamata heimana nauca xiüyariyari mepüyupaümecai Ravirisie memüyecü Vaviruniyapai memevitüquieque xiüyarimama.  Tamamata heimana nauca xiüyariyari mepüyupaümecai Vaviruniyapai memevitüquie vaxiüyarima Cürisitu mutinuivaxüque.  Quesusi Cürisitu que mütiunuivaxü 
18 Mericüsü müpaü catiniuyüni quepaucua Quesusi Cürisitu mutinuivaxü. Mariya müvarusieyatücaimatü Cusematü mepüyutivitüniquecai, peru mecatineneüquivavetü cuxi, mücü nayehucacaitüni, ꞌIyari Mütiyupata yaꞌane ꞌipitüacu.
19 Cuse cünaya mayaniquecai, mücü heiseriemecü yacatinicamiecaitüni, peru pücayuvaüriyacai mixanetanicü. ꞌAyumieme piꞌeirimücücai ꞌavie. 
20 Mericüsü müpaü püreuyutimaixüa. Hicü Tiꞌaitamesüa mieme niuqui tuayame niuxeiya yuheinüsita müpaü ꞌutaineme, Cuse ꞌacu Raviri pemünuꞌaya. ꞌAxa pepücatiꞌacühüaveni Mariya pemütivitünicü ꞌaꞌüya. ꞌIyari Mütiyupata yaꞌane ꞌipitüacu, hesiena püyeya ꞌicü nunusi. 
21 ꞌUquitüme pütiniveni. Mücü canivatavicueisitüamücü yuteüterima, tita ꞌaxa memüteyurie canivanavairiemücü. ꞌAyumieme pepitaterüva Quesusi, taniuquicü Tiyuvicueisitüvame maine.
22 ꞌIcü naitü müpaü catiniuyüni, mayeꞌanicü tita mütixatacai Tiꞌaitame, tixaxatame müpaü ꞌutainecacu,
23 Camüsü ꞌüimari müyuxevi payehucani, ꞌUqui pütiniveni.  ꞌEmanuheri pütaterüvarieni.  Mücü taniuquicü, Cacaüyari Tahesüa Muca paine.
24 Mericüsü Cuse yatiuheinüca ꞌanutaniereca müpaü pütiuyuri que mütitaꞌaitüa Tiꞌaitamesüa mieme niuqui tuayame. Canitivitüni yüꞌüya. 
25 Peru pücaꞌicumaüvacai, ꞌariqueque ꞌuqui ꞌutinivecuque.  Pitaterüvaxü Quesusi.  Temaivavemete que memüteꞌuꞌaxüa



2  Mericüsü Quesusi Verenipai canetinuiva Cureya cuieyarisie, quepaucua Herurexi mana mütiꞌaitametücai. ꞌAna yucuiepa meheyecüneca temaivavemete tayeta mepayenexüa, tahixüapa 
3 mepuꞌaxüa quiecarisie Querusareme müracuteva, 

2 müpaü meꞌutiyuatü, Haqueri peca Huriyusixi teüteriyari tivaꞌaitüvame metinuivaxü. Tame xurave tepexei ꞌanatineximecacu, püꞌinüarieya.  Nenevieri teꞌipitüanique tepuꞌaxüa.
3 Hicü tiꞌaitame Herurexi tiutamarieca niyuxamuriecaitüni, yunaitü Querusaremetarita hepaüna. 
4 Varucuxeürieca maraꞌacate memühüritüariecai, müme meta ꞌinüaricü memüteꞌüquitametetücai teüteri vasata miemete yunaime, nivarutaꞌivaviya haque metinuivaquecai Cürisitu. 
5 Müpaü metenicühüaveni, Verenipai vaniu Cureya cuieyarisie. Tamüsü tixaxatame müpaü tiniuꞌutüani,
6 Vereni quiecatari ꞌacu, Cureya cuieyarisie xemütitei, Que memütexexeiya, Teꞌaitamete Cura cuieyarisie miemete, Canimarivani xequiecari.  Xesata quiecametütü Cananucuquemücü tiꞌaitametütü, Neteüterima vaꞌüviyanique, ꞌIxaherisixi teüteriyari.
7 Hicü Herurexi temaivavemete nivarutaꞌinieni ꞌavie.  Nivarutaꞌivaviya heiseriemecü quepaucua masiücütü matüa xurave. 
8 Nivarenüꞌani Verenipai müpaü ꞌutayüca, Mana xequenehu, heiseriemecü xequenetivava nunusi hepaüsita. Quepaucua xemeitaxeiya yaxequeneteneutahüavi, mana nemineneviyamiecü neta.
9 Meꞌiꞌenieca tiꞌaitame menecüne. Camüsü xurave memexei ꞌanatineximecacu, mücü vahüxie neutamiecaitüni.  Hetaꞌaca haque müyecatei nunusi, heimana niyuhayeva. 
10 Meꞌixeiyatü xurave cuini mieme meniyutemamaviecaitüni yemecü. 
11 Quita meheutahaxüaca nunusi meniuxeiya varusieya meta Mariya Meꞌutihüximaꞌuca nenevieri meneipitüani. Yupinite mana meteꞌucupica, ꞌimiquieri metenimini huru, ꞌücua visi muꞌüa, mixaxi. 
12 Hicü yuheinüsita meteꞌutaxatüarieca quename Herurexisüa tavari mecaheuhuni, xeime huyeyari ꞌutüa meniucacüne yucuiepapai.  Que memüteꞌuyutaꞌunaxü ꞌEquipitu cuieyarisiepaitü
13 Mericüsü mehecünecu müme, Cuse yuheinüsita canixeiya Tiꞌaitamesüa mieme niuqui tuayame.  Müpaü niutayüni niuqui tuayame, Quenanucuquexi, quenivaranuvitüqui nunusi varusieyamame.  ꞌEquipitupai xequeneyutaꞌuna.  Mana xequeneꞌuvani, ꞌariqueque nematitahüave xemahunicü. Herurexi canitivaumücü nunusi ꞌimienique. 
14 ꞌAnucuqueca Cuse, yüvicüta nivarevitüni nunusi varusieyata.  ꞌEquipitupai menecüne. 
15 Mana meneꞌuvacaitüni mexi camüvecai Herurexi. Müpaü tinayeꞌani que mainecai Tiꞌaitame, tixaxatame yaꞌutainecacu, Nenitahüave nenive, ꞌEquipitu cuieyarisie müvayeyanicü.  Herurexi cuyaxi que mütivarenüꞌa türi memüvarecuinicü
16 Hicüsüari tiutamarieca Herurexi memicuamanaxücü temaivavemete, cui niuyehaꞌani. Nivarenüꞌani cuyaxi memüvarecuinicü türi yunaime haica viyari memücahücai cuxi, Vereni memütitecai naisarie ꞌauriena memütitecai, que memüteꞌitahüavixü temaivavemete tucari hepaüsita. 
17 ꞌAnari catinayeꞌani tita mütixatacai Cacaüyari, tixaxatame Queremiyaxi müpaü ꞌutainecacu,
18 Xevitü peꞌenierie Xamasie ꞌUtasuatü yuheiverietü cuini mieme, Xaqueri ꞌutasuatü yunivema vacü Cayunütüarinüatü ꞌamemücaꞌuꞌuvacü.
19 Mericüsü Herurexi ꞌumücu, Cuse yuheinüsita canixeiya Tiꞌaitamesüa mieme niuqui tuayame ꞌEquipitu cuieyarisie heyeicatü. 
20 Müpaü niutayüni, Quenanucuquexi, quenivaranuvitüqui nunusi varusieyata. Mana quenemie ꞌIxaherisixi vacuieyarisie.  Menecuiniri müme memivautüvecai nunusi memimiecucai.
21 Hicüri ꞌanucuqueca nivarevitüni nunusi varusieyata. Mana canetaꞌani ꞌIxaheri cuieyarisie. 
22 Tiutamarieca quename ꞌAriquerau tiꞌaitametücai Cureya cuieyarisie ꞌuquiyarieya que mütiꞌaitacai Herurexi, peumacai mana munuanicü. Müpaü tiutahüavarieca yuheinüsita, Carereya cuieyarisie püta caneutiyune. 
23 Mana hetaꞌaca quiecarisie nayerüni Nasareti müracutevasie. Müpaü catinayeꞌani Tiꞌaitame que mutayü, texaxatamete yameꞌutiyuanecacu, quename Nasaretitanaca titevacaquecai.



Tiꞌüyame Vani que müticuxatacai 
(Mar icux i 1:1‑8; Rucax i 3:1‑9, 
15‑17; Vani 1:19‑28)
3  Mericüsü Cureya cuieyarisie 
caninuani Tiꞌüyame Vani 
macumavesie ticuxatatü 2 müpaü 
ꞌutaitü, Xequeteneuhayeva que 
xemüteyuriecai. Canayehuraniri, 
que müꞌane taheima mütiꞌaita 
cuitü canisutüamücü ꞌena tiꞌaitatü. 
3 ꞌIcü canihücütüni que müꞌane 
müxasivacai, quepaucua tixaxatame 
Quisariyaxi müpaü mutayü,
Xevitü mahiva macumavesie 
ꞌuvetü
Xequeneucuhaꞌaritüa Tiꞌaitame 
huyeya haitü,
Xexeuravime xequeneutivevi 
huyeya haitü.
4 Mücü Vani cameyu huxariyari 
cananacatücücaitüni, navi 
hüyameyaricü rayühüacai. Tüpuxi 
nivacuacaitüni yeuta mieme 
xiete tiꞌiecai. 5 ꞌAna yunaitü 
Querusaremetari, yunaitü Cureya 
cuie quiecatari, yunaitü Curutani 
hatuxame tesita quiecatari 
meniꞌaxecaitüni hesüana. 6 Mücü 
nivarucaꞌüyacaitüni Curutani 
hatuxamesie, meyuhecüatacacu 
ꞌaxa que memüteyuriecai.
7 Hicü yumüireme vaxeiyatü 
Pareseusixi Saruseusixi hesüana 
memüꞌaxecai ꞌüyarica hepaüsita, 
müpaü tinivarutahüave, Cari xeme 
terücaxi xepüvaꞌivama. Quepaicü 
pütixehecüatüa xemüyutaꞌunacü 
capa ꞌuxaꞌa varie xeꞌuyehecarienicü. 
8 Müme memüteꞌuhayevaxü que 
memüteyuriecai, vahepaü püta 
xequeteneyurieca, ꞌuximayasica 
que müreuyevese. 9 Müpaü 

5
xepücateyücühüaveni quename 
xeyüvave müpaü xemutiyuanenicü 
yuꞌiyarisie, Tame tepünaquiꞌeriva 
taꞌuquiyari temexeiyacü 
ꞌApurahami xeꞌutiyuatü. Müpaü 
nepütixecühüave, Cacaüyari 
caniyüveni ꞌicü tetexi teüteri 
müvarayeitüanicü, ꞌApurahami 
nivemama memacünecü. 10 Hasa 
caniucuhaꞌaritüarieni cüyexi 
maxüriyanicü. ꞌAyumieme 
naitü cüye ꞌaixüa ꞌanenetü 
mücaꞌutixuxuavere, mücü 
ꞌari canaxüriyamücü, taipa 
caneuxüriyamücü. 11 Neri 
necanixeꞌucaꞌüyani hacü, 
xemüteꞌuhayevaxücü que 
xemüteyuriecai. Que müꞌane 
neꞌutüma ꞌumamie, mücü cui 
pütürücaüye, necatürücaüyecacu 
ne. ꞌAixüa nepücaꞌane nehesie 
mütinaquenicü ni nemiparevienicü. 
Mücü püta que mütixeꞌucaꞌüyani, 
ꞌIyari Mütiyupata canixepitüamücü, 
canixeꞌitimücü tai que mütiyuꞌitiva. 
12 Cuxari ꞌitivame pacueꞌe, cuini 
mieme pütiveque yutüricu. 
Nitiꞌutamücü yuꞌicuaxi caxetunisie, 
cuxariyari püta pütataiyani tai 
mücatüvesie.
Quesusi que mütiucaꞌüyarie 
(Mar icux i 1:9‑11; Rucax i 3:21‑22)
13 Mericüsü ꞌana Quesusi 
caninuani Carereya cuieyarisie 
heyeyaca. Curutani hatuxamesie 
caninuani Vanisüa, ꞌiya micaꞌüyacü. 
14 Vani masi niyucuꞌimavacaitüni 
müpaü ꞌutaitü, Neuyeveca masi 
ꞌecü püta pemünesicaꞌüya ne. Queri 
titayari nehesüa petinua. 15 Quesusi 
müpaü tinitahüave, Müpaü 
pütiyüni hicü. ꞌAixüa caniꞌaneni 

Mateu 3 ,  4
yatemütecahunicü naime ꞌaisicasie, 
ꞌipaü teteyurietü. Hicü Vani müpaü 
piyuri. 16 ꞌUcaꞌüyarieca Quesusi, 
hapa nanatiyani cuitü cuiepa. Hicü 
muyuavi nanacatenire. Nixeiya 
Cacaüyari ꞌIyarieya heimana 
ꞌacamiecacu cucurupaü ꞌanetü, 
hesiena yuhayevaque. 17 Xevitüta 
müpaü netayüni taheima, ꞌIcü 
caninenivetüni münaquiꞌeriva. 
Mücücü necaninaquiꞌaca.
Quesusi que mütiutaꞌinüasie 
(Mar icux i 1:12‑13; Rucax i 4:1‑13)
4  Hicüsüari ꞌIyari caneivitüni 
Quesusi macumavesiepai. 
Mana Cauyumarie 
niꞌinüatamücücaitüni, siparasü xüca 
ꞌaxa tiuyurieni, haitü.
2 Huta teviyari tucari huta 
teviyari tücari ꞌuyuhaquieca, 
caneuhacamücücaitüni Quesusi. 
3 Hicü Cauyumarie nuaca 
ꞌitaꞌinüataque müpaü tinitahüave, 
Tamüsü, ꞌecü Cacaüyari 
xüca penuꞌayatüni, müpaü 
quetineutahüavi ꞌicü tetexi, pa 
mayuyeitüanicü. 4 Mücü müpaü 
tinitaꞌeiya, ꞌUtüarica müpaü paine,
Tevi xüca pa cuaca xeicüa,
Mücücü pücaꞌayeyurini.
Cacaüyari que mutayü,
Niuquieya naitü peuyeveseta
Mayeyurinicü tevi.
5 Hicü Cauyumarie 
Querusareme neivitüni Cacaüyari 
quiecarienapaitü. Vatuqui yecürita 
nenutivitüni. 6 Müpaü tinitahüave, 
ꞌEcü Cacaüyari xüca penuꞌayatüni, 
vatipai queneucasuna. ꞌUtüarica 
müpaü paine,
Yuhesüa miemete niuqui 
tuayamete

Mateu 4
Pütivaꞌaitüaca ꞌahepaüsita.
Yumamacü mepümasituicani
Capa tetesie peꞌutiꞌücamürecü.
7 Quesusi müpaü tinitaꞌeiya, Müpaü 
paineta ꞌutüarica, Pepücaꞌiꞌisipaneni 
Tiꞌaitame müꞌacacaüyari, haitü.
8 Hicü tavari Cauyumarie 
neivitüni yemuri cui manutitevasie. 
Cuiepa memütama vacuie xexuime 
nixeiyasitüani visi müꞌane. 9 Müpaü 
tinitahüave, Nepümasimini 
ꞌicü naime, xüca nenevieri 
penesiꞌupitüani peꞌutitunumaqueme. 
10 Quesusi müpaü tinitahüave, 
Quenemie Cauyumarie. ꞌUtüarica 
müpaü paine,
Nenevieri pecanipitüaca Tiꞌaitame
Müꞌacacaüyari hücüame.
Mücü hücüa 
pecanayexeiyacamücü.
11 Hicü Cauyumarie nicuꞌeirieni 
neyani, niuqui tuayamete 
meꞌuꞌaxüaca menipareviecaitüni.
Quesusi que mütisutüa tiꞌuximayatü 
Carereya cuieyarisie 
(Mar icux i 1:14 ‑15; Rucax i 4:14 ‑15)
12 Mericüsü tiutamarieca quename 
Vani heviyarie, Carereyapai neyani 
Quesusi. 13 Nasaretisie ꞌuyupataca, 
Caperünaume henuaca haracuna 
tesita maniere, mana nayerüni 
Savuruni Nepütari vacuieyari 
müracutevasie. 14 Müpaü tinayeꞌani 
tita mütixasivacai quepaucua 
tixaxatame Quisariyaxi müpaü 
mutayü,
  15 Savuruni cuieyari
Nepütari cuieyari,
Haracuna mananiere
Curutani ꞌanutaüye meta,
Carereya haque memetitei 
müme memücatateüterima,



16 Teüteri yüvipa memütitecai
Müme hecüariya meniuxeiya 
cui müxavatü.
Müme ꞌetüripa memütitecai
Haque memücuiximecai,
Müme vahesie mieme
Hecüarivivame cananatineni.
17 Mericüsü ꞌana Quesusi 
nisutüani ticuxatatü, müpaü 
ꞌutaitü, Xequeteneuhayeva que 
xemüteyuriecai. Canayehuraniri, 
que müꞌane taheima mütiꞌaita cuitü 
canisutüamücü ꞌena tiꞌaitatü.
Quesüteveiyamete Quesusi que 
mütivarutahüavixü yunaucame 
(Mar icux i 1:16 ‑20; Rucax i 5:1‑11)
18 Hicüsüari haracuna tesita 
ꞌuyemietü Carereya cuieyarisie, 
nivaruxeiya yuhutame 
yuꞌivamacame. Xevitü Simunitütü 
Pecuru catinitevacaitüni, ꞌivaya 
meta ꞌAtürexi. Mana taxaya 
meneutavivivacaitüni haracunasie, 
memüquesüteveiyametetücaicü 
müme. 19 Hicü müpaü 
tinivarutahüave, Cümü, 
nehesie xequeteneviyani. 
Teüteri xevacuxexeürivame 
necanixeꞌayeitüamücü, quesüte 
xemütevaruxexeürivapaü hicü. 
20 Müme yapaucua yutaxaya 
meꞌucuꞌeirieca hesiena meteniuviya.
21 Mericüsü ꞌuma ꞌuyemietü 
hipame nivaruxeiya yuhutame 
yuꞌivamacame, Cacuvu 
Vani, Severeu nivemama. 
Canuvasie meniyetecaitüni 
Severeumatü vaꞌuquiyarimatü 
yuvipi memanesiquitüatü. 
Hicü nivarutaꞌinieni hesiena 
memüteviyanicü. 22 Cuitü 
meꞌicuꞌeirieca canuva, yuꞌuquiyari 

7
meꞌucuꞌeirieca, hesiena 
meteniuviya.
Quesusi que mütivaꞌüquitüacai 
yumüireme 
(Rucax i 6:17‑19)
23 Mericüsü naisarie Carereya 
cuieyarisie caniuyeicacaitüni, 
tiꞌüquitatü vatuquiteta, ticuxatatü 
niuqui ꞌaixüa manuyünecü, que 
mütiꞌane Cacaüyari tiꞌaitametücacu 
ticuxatatü, varanayexürüvatü 
teüteri naime cuiniyacü naime 
veranariyacü. 24 Naisarie Siriya 
cuieyarisie tiniutamariva que 
mütiyurienecai. Meniꞌatüirivacaitüni 
yunaime ꞌaxa memüꞌitüariecai, 
müireme cuiniya müvaviyacai, 
müiremecü memüꞌuximatüariecai, 
müme cacaüyarixi ꞌaxa memüꞌanene 
memüvaviyacai, quierixiecate, 
huriecate. Nivaranayexürüvacaitüni. 
25 Cui yumüiretü meneiveiyacaitüni, 
Carereyasie Tamamata Quiecaritesie 
Querusaremesie Cureyasie Curutani 
ꞌanutaüyesie meheyecüneca.
Xasicaya, yemurisie ꞌanutiyaca 
que müticuxatacai
5  Mericüsü teüteri yumüireme 
vaxeiyatü, mana yemurisie 
neutiyune. Muva ꞌanacayacu 
teyüꞌüquitüvametemama 
ꞌauriena meniuꞌaxüani. 2 Mücü 
tinivarutiꞌüquitüani yaꞌutaitü,
Müme ꞌaixüa memuꞌitüarie vaxatatü 
(Rucax i 6:20 ‑23)
  3 ꞌAixüa mecaniꞌitüarieca
Müme vaüca memüteheuyehüva 
yuꞌiyarisie que 
memüteyumate.

Mateu 4 ,  5
Que müꞌane taheima 
macave mecanexeiyacuni 
tivaꞌaitüvametüme.
4 ꞌAixüa mecaniꞌitüarieca
Müme memüyuheiverie.
Mepünütüarieni.
5 ꞌAixüa mecaniꞌitüarieca
Müme memücaꞌayuꞌeririya.
Vahesie pütinaque cuie naitü.
6 ꞌAixüa mecaniꞌitüarieca
Müme memüyuvaüriya
Heiseriemecü 
yamemütecahunicü
Yaxeicüa tevipaü
Meuhacamücüpaü 
meuharimücüpaü.
Yamepütepitüarieni 
mepütihuxani.
7 ꞌAixüa mecaniꞌitüarieca
Müme memüteyucanenimaya.
Mepütinenimayasieni.
8 ꞌAixüa mecaniꞌitüarieca
Müme memüꞌitiyatüca vaꞌiyari 
müyuxevinicü.
Mepixeiya Cacaüyari.
  9 ꞌAixüa mecaniꞌitüarieca
Müme memüvanütüani teüteri, 
ꞌaixüa memüteyuxeiyanicü.
Mepümasiücüni Cacaüyari 
nivemama que memütehüme.
  10 ꞌAixüa mecaniꞌitüarieca
Müme memuveiyarie 
memüyuvaüriyacü 
heiseriemecü 
yamemütecahunicü.
Que müꞌane taheima 
macave mecanexeiyacuni 
tivaꞌaitüvametüme.
  11 ꞌAixüa xecaniꞌitüarieca xeme
Quepaucua 
memüxetaꞌuxiveꞌerieni, 
quepaucua memüxeꞌuveiyani,

Mateu 5
quepaucua meteꞌitavatü ꞌaxa 
memutiyuaneni xehepaüsita 
naimecü nehesie xemümiemetecü. 
12 Xequeneyutemamavieca ꞌana 
xequenenaquiꞌaca müpaü xetemaitü, 
ꞌaixüa ꞌaneme xecanipitüariecuni 
vaüca taheima mieme. Müpaüta 
metenivaruveiyacaitüni 
texaxatamete xehetüa memüꞌaxecai.
Cuiepa memütama vaꞌuna 
vahecüarivivamete 
(Mar icux i 9:50; Rucax i 14:34 ‑35)
13 Xeme cuiepa memütama 
vaꞌuna xecanihümetüni. 
ꞌUna xüca hamuritü 
ꞌayanique, titacü haꞌusivitü 
rayaniqueyu. ꞌAsipücayüve. 
Panuyevivivaniqueyu xeicüa, 
teüteri mepicaquesinaniqueyu.
14 Xeme cuiepa memütama 
vahecüarivivamete xecanihümetüni. 
Yemuri heima quiecari pücayüve 
mütiꞌaviesieni. 15 Mücü 
meta, ꞌititaiyame cüxeme, 
cacunicü pücaꞌenucanani, 
masi vapaitü neitiyemücü. 
Nivahecüariyacamücü yunaime 
quita memayetei. 16 Yaxeicüa 
xeme, hecüariya xehesüa mieme 
müpaü quetihecüaca teüteri 
vahüxie, memüxexeiyanicü 
ꞌaixüa que xemüteyurie, ꞌaixüa 
memutiyuanenicü xeꞌuquiyari 
taheima macave hepaüsita.
Quesusi que mutayü ꞌinüari 
niuquiyari hepaüsita
17 Müpaü xepücatecuꞌerivani 
quename nenua neꞌicaꞌunaque 
ꞌinüari niuquiyari, texaxatamete 
vaniuquiyari. Que nemütinua, 
neꞌicaꞌunaque necapunua, 


neꞌeyeꞌatüanique püta necaninuani. 
18 ꞌIcü niuqui caniseüyeni que 
nemütixecühüave, mexi cataxüve 
muyuavi cuie, xei hüxiyari xei 
tuniyari pücatatümaiyarieni 
ꞌinüari niuquiyarisie mieme, naitü 
mexi caꞌayeꞌave. 19 Que müꞌane 
mitixaniꞌerieni ꞌicü ꞌaisica sepa 
ꞌimatüme, yativaꞌüquitüatü teüteri, 
mücüta ꞌimatüme pütaterüvarieni, 
que memütemariva müme 
memeixeiya que müꞌane taheima 
macave tivaꞌaitüvametüme. 
Perusü que müꞌane yamüticamie 
yamütiꞌüquita, mexüacame 
püta pütaterüvarieni. 20 Müpaü 
nepütixecühüave, xeme 
xepüyuvaüriya heiseriemecü 
yaxemütecahunicü. Mümeta 
ꞌinüaricü memüteꞌüquitamete, 
Pareseusixi meta, müme 
yaxeicüa vaniu mepüteyuvaüriya. 
Mericüte, peuyevese xeme masi 
yemecü yaxemütecahunicü. 
Me xüca catixaütüni, tixaü 
xepücaheutahaxüani haque 
müraꞌaita que müꞌane taheima 
macave.
Quesusi que mutayü memühaꞌa 
vahepaüsita 
(Rucax i 12:57‑59)
21 Xepuꞌenana quename meripai 
miemetexi müpaü meteꞌutahüavarie, 
Pepücatiꞌamemivani. Que müꞌane 
mütiyumemivani, ꞌisücame hesiena 
ꞌapürahüpani. 22 Ne masi müpaü 
nepütixecühüave, que müꞌane 
miheca yuꞌiva, ꞌisücame hesiena 
ꞌapürahüpani. Que müꞌane ꞌaxa 
müticühüaveni yuꞌiva, mücüsie 
mepüteꞌuhüpani taꞌuquiyarima. Que 
müꞌane müpaü mütitahüave, Cari 

9
pepücaꞌamate, mücü panutahüiyani 
xasi taiyariyarisie.
23 ꞌAyumieme xüca ꞌaꞌimiquieri 
peꞌatüani mürayutimavatüre, 
mana xüca yaperaꞌerivani 
quename ꞌaꞌiva tixaütücü 
ꞌaixüa camatixeiya, 24 mana 
mürayutimavatüre queneucuꞌeiri 
ꞌaꞌimiquieri. Quenemie meri, 
ꞌaixüa xeteyuxeiyatü xequenacüni 
yuꞌivamatü. ꞌAriqueque muva 
peꞌayeneme queneutimava.
25 Cuitü quenehamicutani que 
müꞌane mümasixaneta mexi 
huyeta peꞌuyeica hamatüana, 
capa masiyetuanicü ꞌisücamesüa 
masixanetame, ꞌisücame capa 
masiyetuanicü tupirisüa, capa 
peꞌanutahüiyanicü. 26 ꞌIcü niuqui 
caniseüyeni que nematicühüave, 
muva pepücavayeyani mexi 
pecatiꞌatuave naimecü.
Quesusi que mutayü, que müꞌane 
micumaüva xeime ꞌüyaya xeime 
cünaya, mücü hepaüsita
27 Xepuꞌenana quename müpaü 
metecühüavarüvacai, Xeime ꞌüyaya 
cünaya pepücacumaüvani. 28 Ne 
masi müpaü nepütixecühüave, que 
müꞌane mixeiya ꞌuca ꞌihiveꞌerietü, 
mücü canicumaüvani yuꞌiyarisie.
29 ꞌAyumieme ꞌahüxicü ꞌaserieta 
miemecü xüca ꞌaxa petiyurieneni, 
mecuxi quenivatituꞌi quenehüva. 
ꞌAixüa caniyümücü masi tixaütü 
müreuyevenicü ꞌavaiyarisie mieme, 
capa peꞌaxevitü peheucahüiyanicü 
xasi taiyariyarisie. 30 ꞌAmama 
ꞌaserieta mieme xüca ꞌaxa ꞌane 
matiumayüisitüvani, mecuxi 
quenavitequi quenehüva. ꞌAixüa 
caniyümücü masi pemanupurunicü 

Mateu 5
capa peꞌaxevitü peheucahüiyanicü 
xasi taiyariyarisie.
Quesusi que mutayü, ꞌuqui yüꞌüya 
mucuꞌeirie hepaüsita 
(Mateu 19:9; Mar icux i 
10:11‑12; Rucax i 16:18)
31 Müpaüta mepüteꞌutahüavarie 
meripai miemetexi, Que müꞌane 
micuꞌeirie yüꞌüya, ꞌeiriya xapayari 
queꞌihuritüani. 32 Ne masi müpaü 
nepütixecühüave, que müꞌane 
micüꞌeiri yüꞌüya, mücü xeime 
cünaya cumaüvame canayeitüani 
yüꞌüya me xüca ꞌuca ꞌicumayüirieni 
que müꞌane mücayücüna xeicüa. 
Que müꞌane mitivitüni ꞌuca 
mucuꞌeiriva, mücüta picumaüvani 
xeime ꞌüyaya.
Quesusi que mutayü, 
memüyühüritüa vahepaüsita
33 Mücü meta, xepuꞌenana 
quename meripai miemetexi 
müpaü metecühüavarüvacai, 
Pepücaꞌahüritüani petiꞌitavatü, 
masi que pemütiꞌahüritüa 
yapepüticamieni Tiꞌaitame 
masixeiyacacu. 34 Ne masi müpaü 
nepütixecühüave, yemecü 
xepücayühüritüaca. Taheima 
mieme muyuavi xexatatü 
xepücayühüritüaca Cacaüyari 
muva yuꞌuvenisie ꞌacaitü 
mütiꞌaitacü. 35 Cuie xexatatü 
xepücayühüritüaca cuie 
ꞌuvenieyatüa mieme quetayatüa 
mieme mühücücü. Querusareme 
xexatatü xepücayühüritüaca 
tiꞌaitame mütürücaüye quiecarieya 
mühücü. 36 ꞌAmuꞌu pexatatü 
pepücaꞌahüritüaca pemücayüvecü 
tuxame yüvime pemeyeitüanicü ni 

Mateu 5 ,  6
xei cüpayari. 37 Xüca xeyuvaüriyani, 
hü xequeneutiyuaneni xeicüa, 
me xüca xecayuvaüriyani, tixaü 
xequeneutiyuaneni. Tavari xei 
niuquiyari panayuhayeva, que 
müꞌane ꞌaxa mütiyuruvasüa 
canimiemetüni.
Quesusi que mutayü, ꞌaxa 
memüvayurie ꞌaxa meꞌitüarieca 
vahepaüsita 
(Rucax i 6:29‑30)
38 Xepuꞌenana quename müpaü 
metecühüavarüvacai, Yühüxicü 
pürapica rahüxicü, yutamecü 
ratamecü. 39 Ne masi müpaü 
nepütixecühüave, müpaü 
xeteyurietü xepücaꞌinenaca 
que müꞌane ꞌaxa müxeyurie. 
Masi que müꞌane ꞌaꞌaupucuesie 
mümasicuvaya ꞌaserieta, taꞌaurie 
peꞌaveme queneupitüa tapata. 
40 Que müꞌane masixanetatü 
mümasinavairiemücü ꞌacamixa, 
queneutauniri ꞌaꞌücarita. 41 Que 
müꞌane masiviya hesiena mieme 
tixaütü pemüranutünicü xei 
queyari, huta queyari queneumieni 
ꞌutüana. 42 Que müꞌane tixaütü 
mümativaviri, queneupitüa, que 
müꞌane mümasiniüviriemücü 
pepücaꞌixaniꞌerieca.
Que müreuyevese müvanaquiꞌeriecü 
müme memeyeꞌunie 
(Rucax i 6:27‑28, 32‑36)
43 Xepuꞌenana quename 
müpaü metecühüavarüvacai, 
Pepinaquiꞌerieca ꞌauravatanaca, 
pepiꞌuxiveꞌerieca que müꞌane 
mümasiꞌayeꞌunie. 44 Ne masi 
müpaü nepütixecühüave, 
xequenivanaquiꞌerieca 

10

müme memüxeꞌayeꞌunie, 
xequeneyunenevieca müme 
memüxeꞌuveiya vahesie mieme. 
45 Müpaü xeyüatü püyuritüni 
yuꞌuquiyari taheima macave 
nivemama xemühümecü. 
Mücü canenatinetüvani yutau 
ꞌaxa memüteyurie vahesüa 
ꞌaixüa memüteyurie vahesüa. 
Viyeri panacanüꞌava müme 
heiseriemecü yamemütecahu 
vahesie müme heiseriemecü 
yamemücatecahu vahesie 
yaxeicüa. 46 Xüca xevanaquiꞌerieca 
müme memüxenaquiꞌerie, que 
xeteꞌaꞌiva mücücü. Camü, ꞌasita 
müme cuviyexunusie mieme 
memüteyetuiriyari yaxeicüa 
mepüteyurie. 47 Xüca yuꞌivamarixi 
xevavaüritüaca hücüa, titasü 
xeteyurie hipatü yamemücateyurie. 
Camü, müme memücatateüterima 
yaxeicüa mepüteyurie. 48 Xeme 
püta yemecü xequenayeꞌaxüa, 
mayeꞌavepaü xeꞌuquiyari taheima 
macave.
Quesusi que mutayü, müme ꞌaixüa 
memüteyurie vahepaüsita
6  Xequeneyucuerivayurie
ca capa xeteꞌayexeiyanicü 
teüteri vahüxie, müme 
memüxeꞌixüariecacü xeicüa. Me 
xüca vahüxie xeicüa yaxeteyurieca, 
tixaütü xepücatepitüarieni, 
yuꞌuquiyarisüa taheima macavesüa. 
2 Quepaucua pemiparevie puvüre, 
cuxineta pepücaꞌaitani ꞌahüxie 
mühüsieriecacü pemüxeiyarienicü, 
tuquipa caye ꞌutüa que 
memüteyurie müme yacü xeicüa 
memüteyurie, teüteri ꞌaixüa 
memutiyuanenicü vahepaüsita. 

11
ꞌIcü niuqui caniseüyeni que 
nemütixecühüave, ꞌari meheixeiyatü 
mepacü tita memütepitüarieni. 
3 ꞌEcü püta quepaucua pemiparevie, 
ꞌasipepücatayüni, sepa ꞌamama 
ꞌaserieta mieme ꞌasimücatimate 
que mütiyuriene ꞌaꞌutata mieme, 
4 ꞌavie pemiparevicü. ꞌAna 
ꞌaꞌuquiyari ꞌixeiyatü tita mütiꞌaviesie 
pümatipitüani ꞌaꞌivarica yunaime 
vahüxie.
Quesusi que mutayü nenevieri 
hepaüsita 
(Rucax i 11:2‑4)
5 Quepaucua xemüyunenevie, 
müme yacü xeicüa memüyüa 
vahepaü xepücayüaca. Cui 
püvanaque tuquipa memütiꞌunicü 
ꞌisiquinasie memütiꞌunicü 
meyunenevietü teüteri 
memüvaxeiyanicü. ꞌIcü niuqui 
caniseüyeni que nemütixecühüave, 
ꞌari meheixeiyatü mepacü tita 
memütepitüarieni. 6 ꞌEcü püta 
quepaucua pemüꞌanenevie ꞌaquita 
queneutahaca. Quitenie pereuname 
nenevieri quenepitüaca ꞌaꞌuquiyari 
mana muyeica muyeꞌaviesie. 
ꞌAꞌuquiyari ꞌixeiyatü tita mütiꞌaviesie 
pümatipitüani ꞌaꞌivarica yunaime 
vahüxie.
7 Xeyunenevietü 
xepücaꞌimüiriyani niuqui hipame 
nuivarite vahepaü. Vaüca 
memutiniucacü, meꞌenieriecame 
mepüyuꞌerie. 8 Vahepaü 
xeꞌanenetü xepücaꞌacüne. 
Cacaüyari müxeꞌuquiyari 
yapütimate tita xemüteheuyehüva, 
yaxecateꞌitavavirievavecacu 
cuxi. 9 ꞌAyumieme ꞌipaü püta 
xequeteneyunenevieca xeme,

Mateu 6
Taꞌuquiyari taheima pemacave,
Pequereuyehüviyarieni que 
pemütipasie.
  10 ꞌEnata queneusutüa petiꞌaitatü,
Yamequeteyurieca que 
mümatinaque
Taheima que memüteyurie, 
cuiepata yaquetiuyüni.
  11 ꞌIcuai hicü mieme que 
temüteheuyehüva,
Yaquetatineumicuani hicü.
  12 Quetatineuyehüvirieca ꞌaxa 
temüteꞌuyuricü
Tameta temütevareuyehüviricü 
müme ꞌaxa memütasiꞌuyuri.
  13 Pepücatasipitüaca 
temütaꞌinüasienicü,
Masi quetaneutavicueisitüa ꞌaxa 
temücaꞌitüarienicü.
ꞌEcüsü ꞌaheyemecü 
pecatiniꞌaitametüni
Pecanitürücaüyeni
Visi pecaniꞌaneni ꞌaheyemecü.
Müpaü xeicüa caniꞌaneni.
14 Xüca xetevareuyehüvirieca 
teüteri ꞌaxa memüteyurie, 
xeꞌuquiyari taheima macave 
püxereuyehüvirieca xemeta. 15 Me 
xüca xecatevareuyehüvirieca teüteri, 
xeꞌuquiyari pücaxereuyehüvirieca 
xemeta ꞌaxa xeteꞌuyurieyu.
Quesusi que mutayü 
haquiya hepaüsita
16 Quepaucua xemüyuhaquiva 
müme yacü xeicüa memüteyurie 
vahepaü xepücayüaca. Müme 
yuheiveriecate vahepaü 
meteyuxexeiyame mepayuyeitüva 
yacü xeicüa, yuhaquivamete 
vahepaü memüteyuxexeiyanicü 
teüteri que memütevaxeiya. 
ꞌIcü niuqui caniseüyeni 

Mateu 6
que nemütixecühüave, ꞌari 
meheixeiyatü mepacü 
tita memütepitüarieni. 
17 ꞌEcü püta quepaucua 
pemüꞌahaquiva, queneꞌacaviri 
ꞌamuꞌusie, quenanacahütaima, 
18 tiyuhaquivamepaü 
pemücatiꞌaxexeiyanicü, teüteri que 
mematexeiya. ꞌAꞌuquiyari mana 
muyeica muyeꞌaviesie, mücü püta 
que matixeiya pepümasiücüni. 
ꞌAꞌuquiyari ꞌixeiyatü tita 
mütiꞌaviesie, mücü pümatipitüaca 
ꞌaꞌivarica yunaime vahüxie.
Que mütitiꞌuta taheima mieme 
(Rucax i 12:33‑34)
19 Xequeteneuhayeva 
cuiepa timieme xetixeürietü 
xeicüa. Cuiepa timieme 
pütiyusevixima ticümiyarietü 
tiyucuitamatü, tenavayamete 
qui vari mepeuhaque, mepinava. 
20 Taheima mieme masi 
xequetenexeürieca. Mücü 
pücatiyusevixima caticümiyarietü 
catiyucuitamatü, tenavayamete 
mepücaheutahaque mepücaꞌinava. 
21 Haque pemeitixeürie, manata 
ꞌaꞌiyari püyecani.
Tavaiyari cüxemeya 
(Rucax i 11:34 ‑36)
22 Tahüxie canihücütüni 
tavaiyari cüxemeya. ꞌAyumieme 
xüca ꞌahüxi yuxevini que 
pemütixeiya ꞌapini, ꞌavaiyarisie 
naime pepühecüariviyarieca. 
23 Me xüca ꞌahüxi ꞌaxa ꞌaneni 
petiꞌacahiveꞌeriecacu, ꞌavaiyarisie 
pecaniyüriyariecamücü. Mericüte, 
ꞌacüxeme xüca ꞌuyüre, yemecü 
pepüyüriyarieni.

12

Cacaüyarisie tiviyatü, yupinisie 
tiviyatü pücayüve mütiꞌuximayaca 
ꞌaxeicüa 
(Rucax i 16:13)
24 Tevi pücayüve ꞌaxeicüa 
yuhutame vahesie tiviyatü 
mütiꞌuximayaca yucusiyarima. 
Niꞌuxiveꞌeriecamücü xeime 
ꞌinaquiꞌerietü xeime, mesü 
xeimesie pütiviyani ꞌixaniꞌerietü 
xeime. Xepücayüvave ꞌaxeicüa 
xemüteꞌuximayaca Cacaüyarisie 
xeteviyatü yupinisie xeteviyatü.
Cacaüyari que mütivaꞌüviya 
yunivema 
(Rucax i 12:22‑31)
25 ꞌAyumieme müpaü 
nepütixecühüave, 
xequeteneuhayeva xeyuꞌiyaritüatü 
yutucari hepaüsita, tita 
tetecuani tita teteꞌieni 
xecateyücühüavetü, yuvaiyari 
hepaüsita xepücayuꞌiyaritüaca 
tita teteꞌanacatüxüani 
xecateyücühüavetü. ꞌIcuai xeicüa 
que titucari, ꞌixuriqui ravaiyari que 
tihücütüni. 26 Xequenivaruꞌixüari 
viquixi taheima miemete. 
Mepücaꞌucaꞌesa mepücaꞌucaꞌisana, 
caxetunisie mepücatetiꞌuta. 
Sepanetü, xeꞌuquiyari taheima 
macave pütivamicua. Mericüte, 
xeme cuini mieme masi 
xepeuyevese ni que müme. 27 Xeme 
quepaicü püyüve yuꞌiyaritüatü 
ꞌaꞌutevitü mayuyeitüani xüca 
ꞌesiꞌutevini, sepa xei sicuriyari.
28 ꞌIxuriqui hepaüsita 
titayaricutaxi xeteyuꞌiyaritüa. 
Xequeteneyüꞌüquitüaca xeheꞌerivatü 
texuxuri ꞌüsita mieme que 

13
mütiuyüraxüa. Capütiꞌuximaya 
capüvita. 29 Siepüre müpaü 
nepütixecühüave, Sarumuni sepa 
naimecü marivetü mayuyeitüvacai 
visi pücatiyuquemaritüvacai 
texuxuripaü. 30 Xüca müpaü 
ꞌaneni, xüca Cacaüyari müpaü 
tiquemaritüaca ꞌüxa ꞌüsita 
mieme hicü meutiꞌu ꞌuxaꞌa 
huxunuta meucahüiva, masi 
yemecü catixequemaritüaca 
xeme sepa haveri mieme xeicüa 
yuri xemüteꞌerie. 31 ꞌAyumieme 
xepücayuꞌiyaritüaca yaxeꞌutiyuatü, 
Queri tetecuaca, titari teteꞌieca, 
titacü tetetaquemaritüaca, 
xeꞌutiyuatü. 32 Müme 
memücatateüterima mepivautüve 
mücü naime. Xeꞌuquiyari 
taheima macave yapütimate 
xemeiyehüvacü ꞌicü naime. 33 Xeme 
masi xequeneyuvaüriyani mücü 
tixeꞌaitüvame mühücütünicü, 
heiseriemecü yaxemütecahunicü. 
Müpaü xeteyurietü, 
xepütemiquienita mücü naime. 
34 ꞌAyumieme xepücayuꞌiyaritüaca 
ꞌuxaꞌa miemecü. ꞌUxaꞌa puxuaveni 
ꞌiyaritüarica yücümana. Tita ꞌaxa 
mütiꞌane ꞌari pütiunaquixü hicü 
miemecü xemüyuꞌiyaritüacacü.
Hipame vahesie xepücateꞌuhüpani, 
que mutayü 
(Rucax i 6:37‑38, 41‑42)
7  Hipame vahesie 
xepücateꞌuhüpani, xehesie 
capa rahüivanicü. 2 Hipame vahesie 
que xemüteꞌuhüpa, yaxeicüa 
xeme xehesie pürahüivani. Que 
xemütevaꞌinüasirie hipame, 
yaxeicüa xepüteꞌinüasiyarieni. 
3 Titayari cui petixeiya xasi ꞌaꞌiva 

Mateu 6 ,  7
hüxita meutavivi, pecaheꞌerivatü 
queuruvi mana meutave ꞌecü 
ꞌahüxita. 4 Que petitahüaveni ꞌaꞌiva, 
Tamüsü nepümasivayeꞌitirieni 
xasi ꞌahüxita meutavivi, queuruvi 
heutavecacu cuxi ꞌecü ꞌahüxita. 
5 Yacü peputaine xeicüa. ꞌAhüxita 
meri quenivayehüva queuruvi, 
ꞌarique ꞌaixüa peheunieretü 
pecanayeimücü pemivayeꞌitirienicü 
xasi ꞌaꞌiva hüxita meutavivi.
6 Tita Cacaüyarisie mieme 
mütipasie xepücatevamicuani 
süicüri. Cuca cuini mürayeꞌatüca 
xepücaꞌacaxürüvani tuixuri 
vahüxie, capa meꞌitiquesinanicü, 
capa taꞌaurie meꞌaxürieme 
mexeꞌutisanacü süicüri.
Xüca xetetaꞌivauni, xüca 
xetecuvautüveni, ꞌitupari xüca 
xeꞌuyuitüani, ꞌaixüa püyüni 
(Rucax i 11:9‑13; 6:31)
7 Xecatehayevatü 
xüca xetetaꞌivauni, 
yaxepütemiquieni. Xüca 
xetecuvautüveni xecatehayevatü, 
yaxepüteꞌitaxeiya. ꞌItupari xüca 
xeꞌuyuitüani xecatehayevatü, 
xepüteheuyepiyarieni. 8 Que 
müꞌane mitaꞌivau pitanaquiꞌerieni 
yuꞌivaurica, que müꞌane mivaune 
pitaxeiyani, que müꞌane ꞌitupari 
mücuyuitüva püreuyepiyarüva.
9 Xevitü xeme xüca nuꞌaya 
ꞌitavavirieni pa, tete que timini 
pa xatatü. 10 Xüca quesü 
ꞌitavavirieni, cu que timini 
quesü xatatü. 11 Xemesietü 
sepa ꞌaxa xemüꞌanene, xüca 
ꞌaixüa ꞌanemecü xetevamicuani 
yutüriyama, masi vaücavamecü 
xeꞌuquiyari taheima macave ꞌaixüa 

Mateu 7
ꞌaneme catinivamimücü müme 
yamemüteꞌitavavirieni.
12 ꞌAyumieme nai que 
mütixenaque teüteri 
memüxeyurienicü xeme, 
mücü canixeꞌinüaritücamücü, 
yaxeicüa xemüvayurienicü 
müme meri. Müpaü tiyurienetü 
canitaxeviriyamücü ꞌinüari 
niuquiyari texaxatamete 
vaniuquiyari naime.
Quitenie ꞌesimayeva 
(Rucax i 13:24)
13 Quitenie ꞌesimayevasie 
xequeneutahaxüa. ꞌEpayeva 
quitenie, ꞌepatayeva huye 
meucayune haque memeuyexürüve. 
Mepüyumüire mana memeutahaque. 
14 ꞌEsipayeva quitenie, püyusaipüna 
huye tucarisiepai meutiyune. 
Hipatü xeicüa mepicaxexeiya.
Cüye que mütimasiücü yuꞌicuaxisie 
(Rucax i 6:43‑44)
15 Xequeneyucuerivayurieca 
texaxatamete memüteꞌitava 
vahepaüsita. Xehesüa 
mepatahaque muxasi vahepaü 
meteyuxexeiyatü, masi tetüata 
mepüꞌüravesixi püta memütenavaya. 
16 Que memüteꞌutixuxuavere 
xepüvaretimani que memüꞌanene. 
Caxie que ticaꞌinüiva xuyasie. 
Pini que ticaꞌinüiva visexasie. 
17 Naitü cüye münararani 
ꞌaixüa pütiutixuxuavere. Naitü 
cüye mütixainirüme ꞌaxa 
pütiutixuxuavere. 18 Cüye münarani 
pücayüve ꞌaxa mütiutixuxuavereni. 
Cüye mütixainirüme pücayüve 
ꞌaixüa mütiutixuxuavereni. 19 Naitü 
cüye ꞌaixüa mücatiutixuxuavere 

14

canavitequiemücü, taipa 
caneuxüriyamücü. 20 ꞌAyumieme 
que memüteꞌutixuxuavereni 
xepüvaretimani que memüꞌanene.
Yunaitü muyuavisie 
mepücaꞌayeꞌaxüani que mutayü 
(Rucax i 13:25‑27)
21 Müme müpaü 
memünetecühüave, Tiꞌaitame ꞌacu, 
Tiꞌaitame meꞌutiyuatü, yunaitü 
müme mepücaheutahaxüani 
haque mütiꞌaita que müꞌane 
taheima macave. Müme xeicüa 
yamemütecahu que mütinaque 
neꞌuquiyari taheima macave, müme 
mecaneutahaxüacuni. 22 Mücü 
tucarisie yumüiretü müpaü 
mepünetetahüave, Tiꞌaitame 
ꞌacu, Tiꞌaitame, neuxei tame 
temasixatatü tetenicuxatacaitüni, 
temasixatatü cacaüyarixi ꞌaxa 
memüꞌanene tepüvareutanüꞌaxüa, 
temasixatatü marivemecü 
tepüteyuriecai. 23 ꞌAnari ne 
müpaü nepütivatahüave, Hasuacu 
nepücaxematecai. Nehesüa 
xepücamiemete, xequeneutayeixüa. 
Cari yaxepüteyurie que 
mücatiheiserie.
Simiyenitu ꞌaixüa müꞌane ꞌaxa 
müꞌane 
(Rucax i 6:47‑49; Mar icux i 1:22)
24 ꞌAyumieme nepaine, que 
müꞌane miꞌenie ꞌicü neniuqui que 
nemutayü, yamüticatüa, mücü tevi 
mütimaivepaü caniꞌaneni. Mücü 
niyutaquitüani tetesie. 25 ꞌUcaviyecu, 
hatuxame vayenecu, ꞌucuꞌecacu, 
mücü quisie ꞌuquexüacu ꞌeca, 
cacanativeni, tetesie mutaquicaicü 
simiyenituyari. 26 Masi que müꞌane 

15
miꞌenie ꞌicü neniuqui, yacaticamietü, 
mücü tevi ꞌasimücatimatepaü 
caniꞌaneni. Mücü niyutaquitüani 
xiecaripa. 27 ꞌUcaviyecu, hatuxame 
vayenecu, ꞌucuꞌecacu, mücü quisie 
ꞌuquexüacu, niucaveni. Carima 
niutayuani ꞌativeximetü.
28 Hicüsüari Quesusi quepaucua 
minü ꞌicü xasica, teüteri 
mecaniuhüxiyani ꞌüquisicayacü. 
29 Que müꞌane heiserie mexeiyapaü 
tinivaꞌüquitüacaitüni. Müme 
ꞌinüaricü memütevaꞌüquitüvacai 
vahepaü pücatiꞌüquitacai Quesusi.
Quesusi que mürenayehüa tevi 
cuiniyacü mücaꞌitiyacai 
(Mar icux i 1:40 ‑45; Rucax i 5:12‑16)
8  Mericüsü quepaucua 
yemurisie macane, teüteri 
yumüiretü mecaniveiyacaitüni. 
2 Hicü tevi cuiniyacü mücaꞌitiyacai 
hesüana nuaca nenevieri 
canipitüani yaꞌutaitü, Tiꞌaitame 
xüca peꞌavaüriyani pepüyüve 
pemünesiꞌitienicü. 3 Mücüri yumama 
ꞌutaseraca nimayüani yaꞌutaitü, 
Nepünevaüriya. Pecaniuꞌitiyaniri. 
Cuiniyaya yapaücua neunuani, 
ꞌitiyatü nayani. 4 Hicü Quesusi 
müpaü tinitahüave, Neuxei, 
xeimetüme pepücaraxaxatüvani. 
Maraꞌacamesüa quenemie püta 
queneꞌahecüata masixeiyacü. 
ꞌImiquieri quenanutimava 
que mütiuꞌaitaxü Muisexi 
yapemütivatahecüatüanicü.
Quesusi que mürenayehüa cuya 
nuꞌaya 
(Rucax i 7:1‑10)
5 Mericüsü Caperünaumesie 
heutahacu cuya hesüana 

Mateu 7 ,  8
caninuani xei sienituyari cuyaxi 
tivaꞌaitüvame. Mücü vaüriyarica 
nipitüani 6 müpaü ꞌutaitü, Tiꞌaitame 
ꞌacu, nenive muva nequita pacaca 
hurietü cui yüanetü cuiniyacü. 
7 Mücü rehüave, Ne netiyemie 
nemenayehüanicü. 8 Cuya rehüave, 
Tiꞌaitame, ꞌaixüa nepücaꞌane 
nequita pemeutahanicü. Niuqui 
xeicüa queneutayüqui. Mücücü 
panayehüiyani nenive. 9 Nesiere 
necatiniꞌaitüarieca necuyatütü, 
cuyaxita nepütivaꞌaitüvame. 
Xüca müpaü netitahüave xeime, 
Quenemie neꞌutaitü, mücü 
püyemie. Xeimeta müpaü 
xüca netiutahüave, Quenayeꞌa 
neꞌutaitü, mücü canayeimücü. 
Xüca müpaü netitahüave nehesüa 
mieme tiꞌuximayatame, ꞌIpaü 
quetineyurieneni, müpaü 
pütiyurieneni. 10 Quesusi 
ꞌiꞌenieca nihüxiyacaitüni. 
Müpaü tinivarutahüave müme 
memiveiyacai, ꞌIcü niuqui 
caniseüyeni que nemütixecühüave, 
ni xeime ꞌIxaherisixi vasata 
ꞌicüpaü ꞌaneme nepücahetaxeiyave 
yuri tiꞌeriecame. 11 Müpaü 
nepütixecühüave, yumüiretü 
meniꞌaxüacuni tau matineicasie 
miemete macayuyuipiquesie 
miemete. Mexa ꞌaurie 
mecanayaxicuni ꞌApurahamimatü 
ꞌIsahaquimatü Cacuvumatü 
haque müreꞌaita que müꞌane 
taheima macave. 12 Peru müme 
mana memeutahaxüaniquecai 
müpaü meꞌanenetü 
memutinuivaxücü, müme püta 
mecanayeveiyariexüacuni tacua, 
yüvipa yemecü memuꞌuvanicü. 
Mana meniutisuanacuni 

Mateu 8
meniyutaquevecuni. 13 Hicü 
Quesusi müpaü tinitahüave cuyaxi 
tivaꞌaitüvame, Quenemie. Yuri que 
pemütiutaꞌeri, yapequeꞌitüarieni. 
ꞌAnatütü nanayehüiyani nuꞌaya.
Quesusi que mürenayehüa Pecuru 
varücaüya 
(Mar icux i 1:29‑31; Rucax i 4:38‑39)
14 Mericüsü Quesusi Pecuru 
quie nuaca, nixeiya varücaüya 
ꞌucacaime hüiyacame. 15 Mamayasie 
nimayüani. Hüiya nihayeva. 
ꞌAnucuqueca tinivarumini.
Yumüireme que mütivaranayexüri 
(Mar icux i 1:32‑34; Rucax i 4:40 ‑41)
16 Hicü ꞌucutaicairecu 
mecaniꞌatüirieni yumüireme teüteri, 
cacaüyarixi ꞌaxa memüꞌanene 
memüvaviyacai. Cacaüyarixi 
nivaranuyenüꞌaxüani niuquicü, 
yunaime püvaranayexüri 
memütecucuyecai. 17 Müpaü 
tiuyuriecu, payeꞌa Cacaüyari que 
mutayü, tixaxatame Quisariyaxi 
yaꞌutainecacu, Mücütütü 
cataniunavairieni taveranariya, 
peitü tacuiniya.
Teüteri Quesusisie 
memüteviyaquecai 
(Rucax i 9:57‑62)
18 Mericüsü Quesusi vaxeiyatü 
teüteri que memüteyuxeüriecai 
ꞌauriena yumüiretü, 
tinivarutaꞌaitüani yuteüterima 
ꞌanutaüyepai memenuyevitünicü. 
19 Hicü xevitü ꞌinüaricü 
mütiꞌüquitametücai hesüana nuaca, 
müpaü tinitahüave, Tiꞌüquitame 
ꞌacu, ꞌahesie necatiniviyamücü. 
Haque pemeyemie, neta 

16
necaniyemieni ꞌaꞌutüma. 20 Quesusi 
rehüave, Cauxaisi yuterü 
mepexeiya, viquixi taheima 
miemete yuꞌitua mepexeiyata, 
peru ne, Yuri Tevi que nemütiteva, 
haquevasü nepücarexeiya haque 
nemünetamuritaritüani. 21 Xevitüta 
tiyüꞌüquitüvame müpaü tinitahüave, 
Tiꞌaitame, queneneupitüa merie 
nemüyemiecü, nemicateucucü 
neꞌuquiyari ꞌumüyu. 22 Quesusi 
rehüave, Nehesie quetineviyanisü. 
Müquite quenivaruhayeva, müme 
püta memüvacateucucü yuhesüa 
miemete müquite.
Quesusi que müreinuitüa ꞌeca hamevari 
(Mar icuxi 4:35‑41; Rucaxi 8:22‑25)
23 Mericüsü canuvasie ꞌacayerüca 
neyani Quesusi, hesüana miemete 
teyüꞌüquitüvamete yunaitü 
meꞌacayaxeca ꞌüaritü mepecü. 24 Hicü 
haracuna nenutivayacaitüni, Canuva 
pücahahecüacai hamevarisata. 
Quesusi masi canicusucaitüni. 
25 Hicü teyüꞌüquitüvamete ꞌauriena 
meꞌuyuxeürieca menenutahütüani 
müpaü meꞌutiyuatü, Tiꞌaitame 
quetaneutavicuesitüa tepeuyevexime. 
26 Mücü müpaü tinivarutahüave, 
Titayari xeteheumama. Cari haveri 
mieme xeicüa yuri xepüteꞌerie. Hicü 
ꞌanucuqueca nitatieni ꞌeca haracuna. 
Cui cayuvatü caniutamare. 27 Teüteri 
menihüxiyacaitüni müpaü meꞌutiyuatü, 
Queri ꞌane ꞌicü. Cari ꞌasita ꞌeca 
yapüticamie que maine, haracuna meta.
Cacaüyarixi que memütevaviyacai 
Catarenatari 
(Mar icux i 5:1‑20; Rucax i 8:26 ‑39)
28 Mericüsü ꞌanutaüyepai 
mehetaꞌaxüacu Catarenatari 

17
vacuiepapai yuhutatü 
menenucunaque teuquiyapa 
meheyecüneca, cacaüyarixi ꞌaxa 
memüꞌanene memüvaviyacai. Cuini 
mieme metenayuꞌeririyacaitüni. 
Hipatü mepücayüvavecai mana 
memuꞌuvanicü mücü huyeta, müme 
vacümana. 29 Mericüsü müpaü 
meteniuhiva, Que petasiyurieni 
ꞌecü, Cacaüyari pemünuꞌaya. ꞌUva 
petinua petasiꞌuximatüanique 
tucari caꞌayeꞌavecacu cuxi.
30 Mericüsü memanuꞌuvacaisie 
tevapai metenicuacaitüni tuixuri 
yumüiretü. 31 Cacaüyarixi ꞌaxa 
memüꞌanene menitavavirieni 
müpaü meꞌutiyuatü, Xüca 
petasiꞌanuyenüꞌaxüani, mana 
püta quetananunüꞌa cuerietü 
tuixuri temüvaviyacü. 32 Müpaü 
tinivarutahüave, Xequenehu 
manapaitü. Mana mehecüneca 
menivarutiviyaxüani tuixuri. 
Yunaitü tuixuri meniutinausa. ꞌAxa 
ꞌanecüa meneucanausaxüaximeni 
haracunapa. Hapa meniucuini.
33 Hicü vahüvemete 
meniyutaꞌunaxüani. Quiecarisie 
mehetaꞌaxüaca metenicuxatacaitüni 
naime teüteri cacaüyarixi ꞌaxa 
memüꞌanene memüvaviyacai 
vahepaüsita. 34 Hicü quiecatari 
yunaitü mecanivayecüne 
meheinaquiyuca Quesusi. 
Meꞌixeiyatü vaüriyarica 
menipitüacaitüni müyemiecü 
vacuiepa mücayuhayevanicü.
Quesusi que mürenayehüa 
huriecame 
(Mar icux i 2:1‑12; Rucax i 5:17‑26)
9  Mericüsü canuvasie 
ꞌacayerüca ꞌanutaüyepai 

Mateu 8 ,  9
neyani. Yuquiecarisie ninuani. 
2 Hicü huriecame meniꞌatüirieni 
ꞌitarisie yecaime. Quesusi 
vaxeiyatü yuri que memüteꞌeriecai 
müpaü tinitahüave huriecame, 
ꞌAꞌiyari queneucayesa nenive. 
ꞌAri pepüreuyehüviyari ꞌaxa 
pemütiuyuricü. 3 Hicü hipatü 
ꞌinüaricü memüteꞌüquitametetücai 
müpaü meteniyücühüavecaitüni 
yuꞌiyarisie, Cari ꞌicü pisevixima 
Cacaüyari ꞌaxa ꞌutaitü. 4 Quesusi 
vaꞌiyaritüarica maitü, müpaü 
niutayüni, Titayariri ꞌaxa 
xeteyuꞌiyaritüatüve yuꞌiyarisie. 
5 Tita masi caticuanive. Que 
ticuanive müpaü mütayünicü, 
pepüreuyehüviyari ꞌaxa 
pemütiuyuricü ꞌutaitü. Caticuanive 
masi müpaü püta mütayünicü, 
quenanucuquexi quenecuyeicani 
ꞌutaitü. 6 Para yaxemütemaicacü 
quename heiserie nehexeiya 
cuiepa nemütivareuyehüvirienicü 
ꞌaxa memüteꞌuyuricü, Yuri 
Tevi nehücütütü, hicü müpaü 
tinitahüave huriecame, 
Quenanucuquexi, ꞌaꞌitari 
quenacuetü, ꞌaquie quenemie. 7 Hicü 
ꞌanucuqueca yuquie neyani. 8 Teüteri 
meꞌixeiyaca menimamacaitüni. 
ꞌAixüa meniutiyuanecaitüni 
Cacaüyari hepaüsita, heiserie 
müvarupitüacü teüteri müpaü 
memüteyurienicü.
Que mütitaꞌini Mateu hesiena 
mütiviyanicü 
(Mar icux i 2:13‑17; Rucax i 5:27‑32)
9 Hicü Quesusi ꞌuma 
ꞌuyemietü nixeiya tevi Mateu 
titevacame mana ꞌacaime 
memüteꞌayutituayasie. Müpaü 

Mateu 9
tinitahüave, Nehesie quetineviyani. 
ꞌAnucuqueca hesiena tiniuviya.
10 Mericüsü Quesusi mana 
catinicuacaitüni quita. 
Yumüiretü cuviyexunusie 
mieme memüteyetuiriyari, 
ꞌaxa teyuruvamete meta 
meꞌuꞌaxüaca Quesusimatü 
teyüꞌüquitüvametemama vahamatü 
metenicuacaitüni ꞌaxeicüa. 
11 Pareseusixi mevaruxeiyaca 
müme, müpaü metenivarutahüave 
teyüꞌüquitüvametemama, 
Titayaricutaxi müme cuviyexunusie 
mieme memüteyetuiriyari 
vahamatü ꞌaxa teyuruvamete 
vahamatü ticuaꞌa mücü 
tixeꞌüquitüvame. 12 ꞌIya varuꞌenieca 
müpaü niutayüni, ꞌAixüa 
memüteheuꞌerie mepücaheiyehüva 
tiyuꞌuhayemavame. Müme 
memütecucuye püta 
mecaneiyehüaca. 13 Peuyevese 
cuxi yaxemüteyüꞌüquitüanicü 
que maine mücü niuqui müpaü 
manuyüne, Nepünaquiꞌa xüca 
xeteyucanenimayaca, peru 
mavari xeicüa pücanesinaque, 
manuyüne. Ne que nemütinua, 
nepücanua nevataꞌinienique müme 
heiseriemecü yamemütecahu. 
Müme ꞌaxa memüteyurie püta 
nevataꞌinienique nepunua, 
memütehayevanicü que 
memüteyuriecai.
Que mütiutaꞌivaviyarie haquiya 
hepaüsita 
(Mar icux i 2:18‑22; Rucax i 5:33‑39)
14 Hicüsüari Vani 
teyüꞌüquitüvametemama 
Quesusisüa meniuꞌaxüani müpaü 
meꞌutiyuatü, Tame, Pareseusixi 

18

meta, titayari teteꞌutatihaquiva, 
ꞌahesüa miemete teyüꞌüquitüvamete 
mecayutihaquivacacu. 15 Quesusi 
müpaü tinivarutahüave, 
Neüquiyapa que meteyüvave 
ꞌixüaramete memüyuheiveriecacü 
mexi neneüqueme vahamatü ꞌaꞌuca. 
Tucari canayeꞌamücü quepaucua 
neneüqueme mütihanieni vasata. 
ꞌAnari meniyuhaquicuni. 16 Tevi 
ꞌixuriqui mücayutatutuvecü 
pücaꞌimanesiquitüani ꞌixuriqui 
müyeꞌi. Manesiquiyari müpaü 
müꞌane ꞌixuriqui pütahana, 
sanimeyari masi ꞌaxa ꞌanetü 
payeica. 17 Yaxeicüa sixai 
müyeyeꞌisie pücacatuariva 
caxie vinuyari mücuanacü. Me 
xüca müpaü tiuyurienique, 
sixai nitisaniqueniqueyu. Vinu 
nitayeuriveniqueyu, sixai 
neuyeveniqueyu. Masi sixai 
mühehecuasie pücatuariva caxie 
vinuyari mücuanacü. Mücücü naitü 
püyuhayevani.
Cairu nuꞌaya que 
müranucuquetüarie, ꞌuca ticuicame 
Quesusi ꞌücarieya ꞌumayüacu 
(Mar icux i 5:21‑43; Rucax i 8:40 ‑56)
18 Müya tivacuxaxatüvacacu, 
teüteri vaꞌuquiyari xevitü nuaca 
nenevieri canipitüani yaꞌutaitü, 
Nenive nemüni xique ꞌuca. 
Masi quenemie queneutimeꞌi 
hesiena, nanutanierimücü. 
19 Quesusi ꞌanucuqueca neiveiya, 
teyüꞌüquitüvameteta ꞌüaritü. 
20 Hicü ꞌuca ꞌaura caniuyani 
müticuyecai, tamamata heimana 
huta viyari müyuriecai xuriyaya 
caheunuavecacu. Varitana 
ꞌuyemietü nimayüani ꞌücarieya 

19
putuniyarisie. 21 Yuꞌiyarisie müpaü 
tiniyücühüavecaitüni, Xüca 
neꞌimayüani siqueresü ꞌücarieya 
xeicüa, nepanayeveni. 22 Quesusi 
taꞌaurie ꞌaveca ꞌixeiyaca müpaü 
niutayüni, ꞌAꞌiyari queneucayesa 
nenive. Yuri pemütiꞌeriecü 
pepanayehüiyari. ꞌAnatütü 
nanayeveni ꞌuca.
23 Hicü Quesusi vaꞌuquiyari 
quie henuaca, cürautavivamete 
varuxeiyaca teüteri 
meyuxamuriecame meta, 24 müpaü 
tinivarutahüave, Xequenanuyecüni. 
ꞌÜimari pücamüqui. Pucusu masi. 
Meninanaimacaitüni. 25 Peru 
varanuyenüꞌaxüacu teüteri, mana 
heutahacu, ꞌiviyacu mamayasie, 
nanucuqueni ꞌüimari. 26 Müpaü 
pütiutamarivaxü mücü cuiepa 
naisarie.
Yuhutatü memacücüpecai 
meheunenieretü que 
memüteꞌayeitüarie
27 Mericüsü mana ꞌanuyeyacu, 
yuhutatü meniveiyacaitüni 
Quesusi memacücüpecai, 
meniutihivacaitüni müpaü 
meꞌutiyuatü, Raviri pemünuꞌaya, 
quetanenenimayaca. 28 Quita 
heutahacu müme memacücüpecai 
ꞌaura menacüne. Quesusi müpaü 
tinivarutahüave, Yuri xeteꞌerie 
quename müpaü neyüve. Müpaü 
meteꞌicühüave, Hü Tiꞌaitame. 
29 Hicü nivaramayüaxüani 
vahüxita müpaü ꞌutaitü, Yuri que 
xemüteꞌerie yaxequeꞌitüarieni. 
30 Meheunenieretü menacüne. 
Hicü Quesusi cuini mieme 
nivarupitüani yuhaxüama yaꞌutaitü, 
Neuxei, xevitü tüma pücaretimani. 

Mateu 9

31 Müme masi mehecüneca 
metenicuxatacaitüni mücü cuiepa 
naisarie.
Nenurietü niuvetü que 
mürayeitüarie
32 Hicü mehecünecu müme 
hesüana caniuꞌatüarieni tevi 
münenuriecai cacaüyari 
ꞌaxa müꞌane miviyacaicü. 
33 ꞌEnuyenüꞌacu cacaüyari ꞌaxa 
müꞌane, nenurie niutaniuni. 
Teüteri menihüxiyacaitüni müpaü 
meꞌutiyuatü, Hasuacu müpaü ꞌanetü 
pücamarivacai haitüarie ꞌIxaheri 
cuieyarisie. 34 Perusü Pareseusixi 
müpaü meniutiyuanecaitüni, 
Cacaüyarixi ꞌaxa memüꞌanene 
tivaꞌaitüvame miparevicü, 
ꞌayumieme nivaranuyenüꞌaxüani 
cacaüyarixi ꞌaxa memüꞌanene.
Quesusi que mütivanenimayacai 
teüteri
35 Mericüsü Quesusi naime 
quiecaritesie ꞌemacuyeyeusie 
ꞌesimüyeyeusie canicuyeicacaitüni 
ticuꞌüquitanetü vatuquiteta, 
ticuxatatü niuqui ꞌaixüa 
manuyünecü, que mütiꞌane 
Cacaüyari tiꞌaitametücacu 
ticuxatatü, varanayexürüvatü 
müme naime cuiniyacü naime 
veranariyacü memütecucuyecai. 
36 Teüteri yumüireme 
vaxeiyatü, nivarutinenimayata, 
memüꞌuximatüariecaicü 
mematixürüvecaicü, muxasi 
memücaheixeiya yühüveme 
vahepaü. 37 Hicü müpaü 
tinivarutahüave yuhesüa 
miemete teyüꞌüquitüvamete, 
ꞌIsanari püvaücava, ꞌisanamete 

Mateu 9 ,  10
mepücayumüire. 38 ꞌAyumieme 
xequeneutavaviri ꞌisanari cusiyari, 
ꞌisanamete müvatanüꞌaxüanicü 
yuꞌisanarita.
Tamamata heimana yuhutame que 
mütivaranayexei nüꞌarisixi 
(Mar icux i 3:13‑19; Rucax i 6:12‑16)
10  Mericüsü 
teyüꞌüquitüvamete 
varutaꞌinieca yuꞌaurie tamamata 
heimana yuhutame hesüana 
memümiemetetücai, heiserie 
nivarupitüani cacaüyarixi 
memücaꞌitiyatüca vahepaüsita 
memüvaranuyenüꞌaxüanicü, 
memüvaranayexürüvanicü 
müme naime cuiniyacü naime 
veranariyacü memütecucuyecai.
2 Nüꞌarisixi tamamata heimana 
yuhutatü müpaü mecatenitetevaca. 
Simuni meri Pecuru mütitevacai, 
ꞌAtürexitari müꞌivayatücai, Cacuvu 
Vani meta müꞌivayatücai, Severeu 
memünivemamatücai, 3 Piripe 
Parüturume meta, Tumaxi Mateu 
meta cuviyexunusie mieme 
mütiyetuiriyarüvacai, Cacuvu 
ꞌAripeu münuꞌayatücai Reveu 
meta Tareu mütitevacai, 4 Simuni 
mücananisitatücai Cura meta 
ꞌIsicariutitanaca ꞌarique miyetua 
Quesusi.
Tamamata heimana yuhutame que 
mütivareutanüꞌaxüa 
(Mar icux i 6:7‑13; Rucax i 9:1‑6)
5 Mericüsü ꞌime Quesusi 
nivareutanüꞌaxüani tamamata 
heimana yuhutame müpaü 
tivarutaꞌaitüaca, Müme 
memücatateüterima vahuyeta 
xepücaheuhuni. Samariyatari 

20
vaquiecarisie xepücaheutahaxüani. 
6 Masi muxasi memeuyexürüve 
vahesüa xequeneuhuni, ꞌIxaherisixi 
teüteriyari vahesüa. 7 Xeꞌuyehutü 
ꞌipaü xequetenecuxatani, 
Canayehuraniri, cuitü que müꞌane 
taheima mütiꞌaita ꞌenata pisutüani 
tiꞌaitatü, müpaü xeꞌutiyuatü. 
8 Xequenivaranayexürüvani 
tecuicuicate, 
xequenivaranutanieritüvani 
müquite, xequenivaꞌitieca müme 
cuiniyacü memücaꞌitiyatüca, 
xequenivaranuyenüꞌaxüa 
cacaüyarixi ꞌaxa memüꞌanene. 
ꞌAsixecatecuetatüarietü 
xepüteꞌumiquie, 
ꞌasixecateyucuetatüatü 
xequetenivamicuani.
9 Xepücahenuꞌüveni ni 
huru ni pürata ni cuvüre 
tuminiyari yuvivurasie. 10 Xerai 
xepücaꞌanuhuruvani huyeta 
mieme. Huta ꞌücayari ya 
cacai xepücaꞌanuꞌüni. Mumuxi 
xepücaꞌanucueni. Tiꞌivamesie 
pütinaque yuꞌicuai mümiquienicü 
yuꞌivarica.
11 Quiecarisie quepaucua 
xemeutahaxüani ꞌamacuyevasie 
ya ꞌesimüyevasie, xequenecuvava 
que müꞌane mana meca ꞌaixüa 
mütiucaꞌiyari. Hesüana 
xequeneyuhayevani ꞌasita 
quepaucua que xemüyehu. 12 Quita 
xeheutahaxüaximetü vaürisica 
xequenepitüaca quiecame. 13 Xüca 
quiecame ꞌaixüa tiucaꞌiyarini, 
xevaürisica queyuhayevani hesiena. 
Me xüca ꞌaixüa catiucaꞌiyarini, 
xevaürisica queꞌacunuani xehesie. 
14 Que müꞌane mücaxetanaquiꞌerieni, 
que müꞌane mücayuvaüriya 

21
xeniuqui müꞌenienicü, quita 
xevayenexüaximetü, mücü 
quiecarisie xevayenexüaximetü, 
xequeneucasixüa tumuanari 
yuꞌücasie, mana mücayuhayevacü. 
15 ꞌIcü niuqui caniseüyeni que 
nemütixecühüave, tucari ꞌayeꞌayu 
quepaucua ꞌisücame müvatahüave, 
Surumatari Cumuxatari ꞌesiva 
cuanivemecü meniꞌitüariecuni, 
peru mana quiecatari püta cui 
cuanivemecü mecaniꞌitüariecuni.
ꞌArique xepuveiyarieca, que mutayü
16 Neri que nemütixeheutanüꞌaxüa, 
muxasi vahepaü xecaniyüacacuni 
ꞌüravesixi vasata xeꞌuꞌuvatü. 
ꞌAyumieme xequetenemaivaveni 
cuterixi vahepaü, xepücaꞌinüca tita 
ꞌaxa mütiꞌanene cucuruxi vahepaü. 
17 Xequeneyucuerivayurieca teüteri 
vahepaüsita. Müme mepüxeyetuani 
yuꞌuquiyarima vahesüa. 
Mepüxetavayani yutuquiteta. 
18 Cuvexunarurisixi teꞌaitamete 
vahüxie xecananuhapaniecuni 
nehesüa xemümiemetecü. 
Müpaü xeꞌitüarietüvetü 
xecanivatahecüasitüiyacuni müme 
hipameta memücatateüterima. 
19 Quepaucua memüxeyetuani, 
müpaü xepücateyuꞌiyaritüaca 
que xemutiyuaneni, quepaü 
xemütevacühüaveni. ꞌAnaque 
yaxecatenipitüariecuni que 
xemutiyuaneni. 20 Xemesü 
xepücahümetüni que müꞌane 
yamütayüni ꞌana, masi xeꞌuquiyari 
ꞌIyarieya canihücütücamücü que 
müꞌane yamütayüni xecuyuitüatü.
21 Raꞌiva pürayetuani 
mümierienicü. Raꞌuquiyari 
niyetuamücü yunive. Türi 

Mateu 10
meniyehaꞌacuni yuꞌuquiyarima 
vahepaüsita, metenitaꞌaitacuni 
memücuiꞌivacü. 22 Yunaitü 
mecanixeꞌuxiveꞌeriecacuni 
nehesüa xemümiemetecü. 
Que müꞌane tiucaꞌenivatü 
ꞌamuyeicani heutipareyuque, 
mücü canitavicueisitüariemücü. 
23 Quepaucua memüxeꞌuveiyani 
xeime quiecariyarisie, ꞌuma püta 
xeimesiepaitü xequeneyutaꞌunaxüa. 
ꞌIcü niuqui caniseüyeni que 
nemütixecühüave, quiecarite 
ꞌIxaheri cuieyarisie miemete 
xepücaꞌayenüvaveni mexi 
necanuaveni, Yuri Tevi que 
nemütihücü.
24 Tiyüꞌüquitüvame que tiyüve 
meꞌivacü tiꞌüquitame veꞌemetütü. 
Tiꞌuximayatame que tiyüve 
meꞌivacü yucusiyari veꞌemetütü. 
25 ꞌAixüa caniyümücü xüca 
tiyüꞌüquitüvame tiꞌüquitamepaü 
ꞌanetü ꞌayani xeicüa, xüca 
tiꞌuximayatame yucusiyaripaü 
ꞌanetü ꞌayani xeicüa. Mericüte, 
qui cusiyari xüca Peheresepuri 
meꞌitaterüva masi vaüca 
yamepütevataterüva hesüana 
miemete quiecatari.
Que müꞌane meuyevese mimacarüca 
(Rucax i 12:2‑9)
26 Xepücavamacarüca. Naitü 
müranucaname, xeiyarietü 
catinayeimücü. Tita mütiuꞌaviesie, 
mücüta masiücütü payani. 
27 Que nemütixetahüave 
tahücüate tetecuxatatü 
yüvipa, yaxequetenecuxatani 
hecüta. Tita xemüteꞌenie 
yanetixecuxaxatüvacacu 
xenacata, vapai yunaime vahüxie 

Mateu 10
xeꞌutiꞌutü yaxequeteneuhivani. 
28 Xepücavamacarüca müme 
memüyüvave vai memümieni 
xeicüa, mecayüvavetü memimieni 
raꞌiyari. Masi xequenemacarüca que 
müꞌane müyüve micaꞌuna raꞌiyari 
ravaiyari naime xasi taiyariyarisie.
29 Tamüsü ꞌüxaviquixi que 
memütetuiya, yuhutatü xei 
senitavuyari mecateꞌayeꞌatüca. Ni 
xevitü müme cuiepa pücacaveni, 
xeꞌuquiyari yacatimaicacu. 30 Xeme 
xecüpa xemuꞌusie mieme xexuitü 
putiꞌinüasie que mütipaüme. 
31 ꞌAyumieme xepücaheumamaca. 
Yumüiretü ꞌüxaviquixi que 
memüteꞌayeꞌatüca, masi vaüca 
xepüteꞌayeꞌatüca xeme.
Müme memüyuhecüata Quesusi 
Cürisitusüa memiemetetütü teüteri 
vahüxie 
(Rucax i 12:8‑9)
32 Que müꞌane müyuhecüata 
teüteri vahüxie quename nehesüa 
mieme ꞌutaitü, neta quename 
hesiena netiviya nepünehecüata 
neꞌuquiyari hüxie taheima 
macave hüxie. 33 Que müꞌane masi 
müyuhecüata teüteri vahüxie 
quename nehesüa camieme ꞌutaitü, 
neta quename hesiena necativiya 
nepünehecüatani neꞌuquiyari hüxie 
taheima macave hüxie.
Quesusi hixüata que mütivasana 
(Rucax i 12:51‑53; 14:26 ‑27)
34 Que nemütinua, müpaü 
xepücatecuꞌerivani quename cuiepa 
memütama ꞌaixüa meteyuxeiyame 
nemüvarayeitüanicü nenua. 
ꞌAixüa meteyuxeiyame 
nemüvarayeitüanicü necapunua, 

22

cusiracü memüyutacucuyanicü 
püta necaninuani. 35 Nepunua meta 
vahixüata nemüvatasanacü, tevi 
yuꞌuquiyari mayeꞌuniecacü, ꞌuca 
yuvarusi mayeꞌuniecacü, viquivame 
yumuꞌe mayeꞌuniecacü. 36 Müme 
memeyeꞌunieca tevi, quiena 
quiecatari mecanihümetücacuni.
37 Que müꞌane vaüca 
müvanaquiꞌerie yuꞌuquiyari 
yuvarusi ꞌesiva nesinaquiꞌerietü ne, 
ꞌaixüa pücaꞌane münesihexeiyanicü. 
Que müꞌane vaüca müvanaquiꞌerie 
yunive ꞌuqui ꞌuca ꞌesiva 
nesinaquiꞌerietü ne, mücüta ꞌaixüa 
pücaꞌane münesihexeiyanicü. 38 Que 
müꞌane yeme mücayuvaüriya 
ꞌasita curuxisie mümierieni, sepa 
nehamatü muyeica nehesie 
tiviyatü, mücüta ꞌaixüa pücaꞌane 
münesihexeiyanicü. 39 Que müꞌane 
yutucari mütaxeiya pitatümaiya. 
Que müꞌanesü mitümaiya yutucari 
nehesüa mümiemecü, mücü 
heixeiyatü payani.
ꞌIvarica 
(Mar icux i 9:41)
40 Que müꞌane müxetanaquiꞌerie 
pünesitanaquiꞌerie neta. Que 
müꞌane münesitanaquiꞌerie 
canitanaquiꞌerienita ꞌiya 
münesiheyenüꞌa. 41 Que müꞌane 
mitanaquiꞌerie tixaxatame, 
heꞌerivatü tixaxatame mühücücü 
xeicüa, mücü tixaxatamepaü 
pütipitüarieni. Que müꞌane 
mitanaquiꞌerie tevi heiseriemecü 
yamüticamie, heꞌerivatü 
yamüticamiecü xeicüa, mücüta 
tevi heiseriemecü yamüticamiepaü 
yapütipitüarieni. 42 ꞌIme sepa 
memücamamarivave, que müꞌane 

23
miharitüani müme xeime, sepa 
xei vasuyaricü haütümecü 
xeicüa miharitüa, heꞌerivatü 
tiyüꞌüquitüvame mühücücü, niuqui 
caniseüyeni que nemütixecühüave, 
yemecü yuꞌivarica püpitüarieni.
Vani Tiꞌüyamesüa miemete niuqui 
tuayamete que memüteꞌuꞌaxüa 
Quesusisüa 
(Rucax i 7:18‑35)
11  Mericüsü Quesusi 
quepaucua 
mütiutahayevaxü tivaꞌaitüatü 
yuhesüa miemete 
teyüꞌüquitüvamete tamamata 
heimana yuhutame, mana 
caneyeyani quiecaritesie 
mütiꞌüquitanicü müticuxatanicü.
2 Mericüsü Vani casariyanata 
ꞌayecaitü tiniutamarieni 
Cürisitu que mütiyurienecai. 
Nivaretanüꞌani yuhesüa miemete 
teyüꞌüquitüvamete. 3 Vacümana 
Quesusi müpaü tiniutahüave, 
ꞌEcü petihücü que müꞌane 
ꞌumamieniquecai, nusu xeime cuxi 
tepücuevieca. 4 Quesusi müpaü 
tinivarutaꞌeiya, Xequeneuhuniri, 
xequetenetaxatüa Vani tita 
xemüteꞌuꞌeni tita xemüteꞌuxei 
hepaüsita, 5 memacücüpe que 
memüteꞌanutaneniere, huriecate 
que memüteꞌanucuꞌuve, müme 
memücaꞌitiyatücatei cuiniyacü 
meteꞌitiyatü que memüteꞌacüca, 
memünacatuxietücatei 
meheuꞌenanatü que 
memüteꞌacüca, müquite que 
memüteꞌanucuꞌuitüariva, puvüresixi 
que memütecuxaxatüariva niuqui 
ꞌaixüa manuyüne hepaüsita. 
6 Mücü meta, ꞌaixüa caniꞌitüarieca 

Mateu 10 ,  11
que müꞌane necümana 
mücaꞌucununuitüariva.
7 Mericüsü mana 
meꞌuyehuximecacu, Quesusi 
canisutüani tivacuxaxatüvatü 
teüteri Vani hepaüsita müpaü 
ꞌutaitü, Titayari xetehecucünixüa 
macumavesie. Haca ꞌecacü 
ꞌuyuaneme que xetehecuꞌixüari. 
Tixaü xüari. 8 Mesü tita 
xetehecuꞌixüari. Xicu ꞌixuriqui 
müyumeni manacatücü xetehecuxei. 
Tixaü xüari. Tamüsü müme 
müyumemeni memanacatücü 
masi teꞌaitamete vaquita 
mepayetei. 9 Mesü titayari 
yemecü xetehecunenierixü. 
Tixaxatame xexeiyaque püta 
xecatehecücünixüa ꞌacu. Hü müpaü 
nepütixecühüave, tixaxatame 
xepuxei yemecü mütixaxatame 
hipatü yamemücatehüme. 10 ꞌIcü 
canihücütüni ꞌutüarica mixatacai 
müpaü ꞌanuyütü,
Camü, neniuqui tuayame.
Necanenunüꞌamücü ꞌahüxiepai
Micuhaꞌaritüanicü ꞌahuye
Pecanuavecacu cuxi.
11 Niuqui caniseüyeni que 
nemütixecühüave, teüteri vanivema 
vasata ni xevitü pücaꞌanucuqueve 
Vani Tiꞌüyamepaü veꞌemetütü. 
Perusü que mütiꞌane mücü taheima 
macave tiꞌaitametücacu, sepa tevi 
mücaveꞌeme, mücüsie tiviyatü masi 
yemecü püveꞌeme, Vani hepaüna 
caveꞌemetücacu.
12 Vani Tiꞌüyame munuasie 
hicüque, tita temütehexeiya 
que müꞌane taheima macave 
tatiꞌaitüvametücacu, mücü naitü 
püviyariexime tüma. Meꞌiviyacutü 
mepüyucuitüve memeixeiyanicü 

Mateu 11
yuhesie mieme. 13 Texaxatamete 
yunaitü, ꞌinüari niuquiyarita 
metenicuxatacaitüni ꞌarique 
que mütiyüniquecai Vani 
munuaque. 14 Xüca xeyuvaüriyani 
xemitanaquiꞌerienicü ꞌicü niuqui, 
mücü Vani canihücütüni ꞌEriyaxi 
ꞌumamieniquecai. 15 Xaütü netü 
muꞌenaxü.
16 Titapaü meteꞌaneneme 
netivaxatani hicü miemete teüteri. 
Türi vahepaü mecaniꞌaneneni 
quiecari hixüapa memütitei 
memüvahivi yuꞌivama 
17 yameꞌutiyuatü,
Cari yacü xeicüa 
tepüxecürautaviya,
Xepücateneitüve.
Yacü xeicüa tepütahiveriecai 
xehesie mieme,
Xepücaꞌutisuanacai.
18 Vani caninuani caticuaꞌatü 
cayeꞌetü. Müme müpaü 
meputiyuane, Cari cacaüyari ꞌaxa 
müꞌane pinüꞌü. 19 Ne püta Yuri Tevi 
nehücütütü necaninuani neticuaꞌatü 
necuꞌienetü. Müme müpaü 
meputiyuane, ꞌEꞌe, mücü tevi 
ꞌicuaicü xeicüa püyüane, vinucü 
xeicüa püyüane, püvanaquiꞌerie 
müme cuviyexunusie mieme 
memüteyetuiriyari ꞌaxa 
teyuruvamete yunaime. Sepanetü 
mücü, Cacaüyari timaivetü 
que mütiyuriene, mücücü 
yacatinimasiücüni heiserie que 
mürexeiya.
Que memücateyuvaüriyacai 
quiecaritesie quiecatari 
(Rucax i 10:13‑15)
20 Hicü nisutüani varutateꞌatü 
teüteri quiecaritesie memayetecai 

24

haque türücaüyemecü 
mütiyurienecai müiremecü, 
quiecatari memücatehayevacaicü 
que memüteyuriecai. 21 Müpaü 
niutayüni, Xüa ꞌui Curasini 
quiecatari, xüa ꞌui Vesaira 
quiecatari. Tirusie Sirunisie xüca 
türücaüyemecü tiuyünique que 
mütiuyü xehesüa, vana quiecatari 
meripai mepütehayevaqueyu 
que memüteyuriecai, 
mepüyuheiveriecaqueyu maixa 
meꞌanacatütü heiverica ꞌinüariyari, 
naxi meyucavirivatü. 22 Müpaü 
xeicüa nepütixecühüave, Tirutari 
Sirunitari vahesie mieme 
pücuaniveni quepaucua ꞌisücame 
müvatahüave, peru xeme xehesie 
mieme cuini mieme pücuaniveni 
masi. 23 Xemeta Caperünaumetari, 
que xeteyutituicaniqueyu 
muyuavisiepai. Müquite vahesüa 
xepeucaxüriyani püta. Xüca 
Surumasie türücaüyemecü 
tiuyünique que mütiuyü xehesüa, 
mücü quiecari püraniereniqueyu 
cuxi hicü. 24 Müpaü xeicüa 
nepütixecühüave, Suruma 
cuieyarisie quiecatari vahesie 
mieme pücuaniveni quepaucua 
ꞌisücame müvatahüave, peru 
xeme xehesie mieme cuini mieme 
pücuaniveni masi.
Nehesüa xequeneuꞌaxüa, 
xequeneꞌuxipieca, que mutayü 
(Rucax i 10:21‑22)
25 Mericüsü ꞌana Quesusi 
müpaü niutayüni, Neꞌuquiyari 
taheima pemütiꞌaita cuiepa meta, 
pamüpariyusi nepümasipitüa 
ꞌecü, pemütiutiꞌavietaxücü ꞌicü 
naime memücaheitimanicü 

25
müme memüteyüꞌüquitüavave 
memütemaivave, türi püta vahesie 
mieme masiücüme pemayeitüacü. 
26 Hü neꞌuquiyari, pepüꞌavaüriyacai 
müpaü pemütiyurienenicü.
27 Nai netiniyetuiriyarieni, 
neꞌuquiyari yanetipitüacacu. 
Xevitü pücaꞌimaive mücü 
nuꞌaya, ꞌuquiyarieya xeicüa 
pimate. Xevitü pücaꞌimateta 
ꞌuquiyarieya. Nuꞌaya xeicüa 
pimate mücü, me xüca nuꞌaya 
yuvaüriyani masiücüme meyeitüani 
xeicüa, peitimani ꞌuquiyarieya. 
28 Nehesüa xequeneuꞌaxüa 
xemüteꞌuximayatatüve 
xemuꞌica yunaitü. Ne 
nepüxeꞌuxipitüaca. 29 Neyucu 
xequenanuyetecani, xenesiꞌenietü 
xequeteneyüꞌüquitüaca. 
Ne nepücaꞌaneꞌeriya, 
nepücatinecataveꞌerie neꞌiyarisie. 
ꞌUxipiya xecanetaxeiyacuni 
yuꞌiyarisie. 30 Neyucu ꞌaixüa püꞌane, 
neꞌica paꞌexani.
Teyüꞌüquitüvamete que 
memüteꞌitihurucacai türicu ꞌuxipiya 
tucarisie 
(Mar icux i 2:23‑28; Rucax i 6:1‑5)
12  Mericüsü ꞌana Quesusi 
türicu maꞌiviyanecaisie 
niuyemiecaitüni ꞌuxipiya tucarisie, 
teyüꞌüquitüvametemamata 
yunaitü. Hicü mepeuhacacuicucai 
teyüꞌüquitüvamete. Menisutüani 
meꞌitihurucatü müayari, 
meteniuticuatücüne. 2 Hicü 
Pareseusixi mevaxeiyatü müpaü 
metenitahüave Quesusi, Neuxei, 
ꞌahesüa miemete teyüꞌüquitüvamete 
yamepüteyurie que mücatitauniva 
yamütiyurienenicü ꞌuxipiya 

Mateu 11 ,  12
tucarisie. 3 Mücü müpaü 
tinivarutahüave, Cari 
xepücaꞌiterüvavave que mütiuyuri 
Raviri quepaucua meuhacamücücai, 
müme ꞌutümana memuꞌuvacaita 
quepaucua memeuhacacuicucai. 
4 Cacaüyari quita neutahani, pa 
Cacaüyari hüxie mamanecai 
niucuani. Heiserie pücahexeiyacai 
miticuanicü, mümeta ꞌutümana 
memuꞌuvacai heiserie 
mepücahexeiyacai memiticuanicü, 
maraꞌacate xeicüa heiserie 
mepexeiyacai. 5 Mücü meta, xüari 
xepücaꞌiterüvavave que maine 
ꞌinüari niuquiyari, maraꞌacate que 
memüteꞌitisana ꞌuxipiya tucari 
ꞌinüariyari tuquipa meꞌuꞌuvatü 
ꞌuxipiya tucarisie, peru vahesie 
pücarahüiva mücücü. 6 Ne masi 
müpaü nepütixecühüave, ꞌena 
catinixuaveni tita cui mütiveꞌeme, 
tuqui ꞌamüpa caveꞌemetücacu 
hepaüna. 7 ꞌIcü niuqui müpaü 
manuyüne, Nepünaquiꞌa xüca 
meteyucanenimayaca, peru 
mavari xeicüa pücanesinaque, 
manuyüne, xüca xemaivavenique 
xepücateꞌuhüpaniqueyu müme 
ꞌasimemücateꞌuyuri vahesie. 
8 Mericüte, Yuri Tevi nehücütütü, 
ꞌuxipiya tucari hepaüsitata 
necatiniꞌaitani.
Tevi mümamavaquicai 
(Mar icux i 3:1‑6; Rucax i 6:6 ‑11)
9 Mericüsü mana heyeyaca 
vatuquipa nenuani. 10 Hicü 
tevi mana nayecateitüni 
mümamavaquicai. Müme müpaü 
metenitaꞌivaviya Quesusi, Sipara, 
titauniva ꞌuxipiya tucarisie 
menayehüanicü ticuicame, 

Mateu 12
mehaitücaitü memitaxanetacü. 
11 Mücüsü müpaü tinivarutahüave, 
Que müꞌane xeme xüca muxa 
hexeiyani, muxa xüca ꞌuxipiya 
tucarisie xavata heucaveni, 
cativiyani mivatihanacü. Xüari 
piviyani. 12 Mericüte, tevi 
cuini mieme carayeꞌaxe, muxa 
mücarayeꞌaxepaü. ꞌAyumieme 
nepaine, canitaunivani ꞌaixüa 
mütiyurienenicü ꞌuxipiya tucarisie. 
13 Hicü müpaü tinitahüave 
tevi, ꞌAmama queneutasera. 
ꞌItaseracu, ꞌaixüa ꞌanetü nayani 
yuxevitü tapa miemepaü. 14 Hicü 
Pareseusixi mevayecüneca 
meniuyuꞌenieni hepaüsitana, que 
memüteꞌimieniquecai.
Niuqui matüaripai 
mixatacai Quesusi
15 Quesusi müpaü retimaica xaüsie 
neyani. Yumüiretü meniveiyacaitüni. 
Yunaime nivaranayexürieni. 
16 Vaüriyarica nivarupitüani capa 
masiücüme meheyeitüanicü. 
17 Müpaü catinayeꞌani Cacaüyari que 
mutayü, tixaxatame Quisariyaxi 
yaꞌutainecacu,
  18 Camü nesiparevivame
Nepenayexei
Nepinaquiꞌerie
Mücücü nepünaquiꞌa neꞌiyarisie.
Nenipitüamücü neꞌiyari.
Hipame nuivarite 
tinivataxatüamücü
Tita mütiheiserie hepaüsita.
  19 Mücü pücayumieneni
Pücaꞌutahivani.
Xevitü pücaꞌiꞌenieni
Caye ꞌutüa ꞌutaniucame.
  20 Haca mutapünarie 
pücaꞌanumura.

26

Cüxeme vitayari sepa 
mücuauniya pücaꞌicutüsani
Mexi ꞌeꞌivarüme naime
Mücü yatipitüacacu
Tita mütiheiserie.
  21 Müme memücatateüterima
Yuri mepüteꞌerieca
Que müꞌane mühücüsie.
Que memüteꞌixanetacai Quesusi, 
müpaü meꞌutiyuatü quename 
cacaüyari ꞌaxa müꞌane ꞌinücai 
(Mar icux i 3:19‑30; Rucax i 11:14 ‑23; 12:10)
22 Hicüsüari hesüana 
caniuꞌatüarieni tevi cacaüyari 
ꞌaxa müꞌane minücai macüpecai 
mücaniuvecai. Quesusi 
nenayehüani. Nenuriecame 
niuvetü nayani, heunieretü 
ratüa. 23 Memüyumüirecai 
yunaitü menihüxiyacaitüni. 
Müpaü meniutiyuanecaitüni, 
Cari ꞌicü Raviri Nuꞌaya 
catihücü. 24 Pareseusixi masi 
meꞌuꞌenanaca müpaü meniutiyuani, 
ꞌIcü xüca Peheresepuri 
cacaüyarixi ꞌaxa memüꞌanene 
mütivaꞌaitüva caꞌinücaque 
pücavaranuyenüꞌaxüaveniqueyu 
cacaüyarixi. 25 Peru Quesusi 
vaꞌiyaritüarica maitü müpaü 
tinivarutahüave, Naime cuiepa 
xüca quiecatari yuhixüata 
meyusana, mana pacumavere. 
Naime quiecarisie, naime quita 
xüca quiecatari yuhixüata 
meyusana, quiecari ꞌepücareutevini. 
26 Xücari Cauyumarie 
ꞌanuyuyenüꞌani yücümana, 
yuhixüata nisane. Que reutevini 
tiꞌaitametütü. 27 Mücü meta, xüca 
Peheresepurisie xeniu netiviyatü 
nevaranuyenüꞌavani cacaüyarixi 

27
ꞌaxa memüꞌanene, que müꞌanesie 
meteviyatü metevarunuyenüꞌava 
xeme xenivema. ꞌAyumieme müme 
xehesie mepüteꞌahüpani. 28 Mesü 
Cacaüyari ꞌIyarieya xüca hücütüni 
que müꞌane münesiparevie 
nevaranuyenüꞌavacacu cacaüyarixi 
ꞌaxa memüꞌanene, cari Cacaüyari 
ꞌari canisutüani tiꞌaitatü xehesüa.
29 Mücü meta, quepaü tiyüve tevi 
mütürücaüye quita meutahaque 
mütinavanicü piniteya, me xüca 
caꞌihüani meri mücü mütürücaüye. 
ꞌIhüame pütitinavani tita mütixuave 
quitana.
30 Que müꞌane nehesie mücativiya, 
mücü pünesiꞌayeꞌunie. Que müꞌane 
nehamatü mücaꞌicuxeürie, mücü 
pitaxürüva.
31 ꞌAyumieme müpaü 
nepütixecühüave, naime ꞌaxa 
que memüteyurie ꞌaxa que 
memutiyuane teüteri, mepüyüvave 
memüteheuyehüviyarienicü. 
Peru müme memisevixima 
ꞌIyari ꞌaxa meꞌutiyuatü, müme 
mepücateheuyehüviyarieni. 
32 Que müꞌane niuqui yamütayüni 
nehepaüsita, Yuri Tevi que 
nemütihücü, mücü püyüve 
müreuyehüviyarienicü, peru que 
müꞌane ꞌaxa ꞌutaitü misevixima 
ꞌIyari Mütiyupata, mücücü 
pücareuyehüviyarieni ꞌena cuiepa, 
ꞌumamiesieta.
Cüye yuꞌicuaxicü pümasiücü 
(Rucax i 6:43‑45)
33 Cüye xüca xemaica 
quename narani ꞌicuaxieyata 
ꞌaixüa caniyümücü. Me cüye 
xüca xemaica quename 
xainive, ꞌicuaxieyata xaxainitü 

Mateu 12
canayeimücü. Cüye yuꞌicuaxicü 
pümasiücü. 34 Cari xeme terücaxi 
xepüvaꞌivama, quepaü xeyüvave 
ꞌaixüa xemütecuxatanicü ꞌaxa 
xeteꞌuꞌiyaritü. Que müranayuhayeva 
raꞌiyari tihünecacu, 
yacatinicuxatamücü yutetacü. 
35 Tevi ꞌaixüa mütiucaꞌiyari 
ꞌicuxeürieme tita ꞌaixüa mütiꞌanene 
yuhesie, tita ꞌaixüa mütiꞌanene 
canivayehanimücü. Tevi ꞌaxa 
mütiucaꞌiyari ꞌicuxeürieme tita 
ꞌaxa mütiꞌanene yuhesie, tita ꞌaxa 
mütiꞌanene canivayehanimücü. 
36 Müpaü nepütixecühüave, 
naime niuqui yacü xeicüa 
memutiniuca teüteri, mücü 
hepaüsita mepütiniuni quepaucua 
ꞌisücame müvatahüave. 37 Que 
pemutayücü, mücücü heiserie 
pecanipitüariecamücü, mesü 
que pemutayücü, mücücü 
pepanutahüiyani.
ꞌAna miemete ꞌaxa meteꞌuꞌiyaritü 
ꞌinüari que memüteꞌitavaviri Quesusi 
(Mar icux i 8:12; Rucax i 11:29‑32)
38 Mericüsü ꞌana hipatü ꞌinüaricü 
memüteꞌüquitametetücai, 
Pareseusixi meta hipatü müpaü 
metenitahüave, Tiꞌüquitame 
ꞌacu, ꞌinüari tepüxeiyaqueyu 
yapetatixeisitüacacu. 39 Mücü 
müpaü tinivarutaꞌeiya, Hicü 
miemete teüteri ꞌaxa xepüteꞌuꞌiyari, 
xepüvacumaüva hipame vaꞌüitama. 
ꞌAyumieme ꞌinüari xenivautüveni, 
peru ꞌinüari xepücapitüarieni. 
Cunasi ꞌinüari que müratüa 
tixaxatametütü, müpaü xeicüa 
xecatenipitüariecuni ꞌinüari. 
40 Cunasi quesü ꞌamüpasie que 
mütiyecatei haica tucari haica 

Mateu 12 ,  13
tücari, müpaürita yaxeicüa Yuri 
Tevi que nemütiteva, cuieta 
nepüyecani haica tucari haica 
tücari. 41 Ninivesie quiecatari 
ꞌamepütiꞌuni metetahecüataque 
hicü miemete teüteri 
vahepaüsita quepaucua ꞌisücame 
müvatahüave. Hicü miemete 
vahesie pürahüiyani ꞌana, 
Ninivetari memüteꞌuhayevaxücü 
que memüteyuriecai, Cunasi 
tivarutaxatüacu. Camüsü, Cunasi 
que mücatitürücaüyecai, que 
müꞌane cui mütürücaüye püta ꞌena 
puyeica. 42 ꞌUca taserie mecatei 
mütiꞌaitametücai yucuiepa, mücü 
ꞌapütaqueni titahecüataque hicü 
miemete vahepaüsita. Vahesie 
pürahüiyani ꞌana, mücü meyetüacü 
cuie manunierepaitü, miꞌenienicü 
Sarumuni que mütimaivecai. 
Camüsü Sarumuni que 
mücatimaivecai, que müꞌane cui 
mütimaive püta ꞌena puyeica.
Cacaüyari ꞌaxa müꞌane tavari que 
mütiviya tevi 
(Rucax i 11:24 ‑26)
43 Xevitü cacaüyari müyusevixima 
ꞌixüname tevi, macuvaquisie 
pücuyeicani ꞌuxipiya cuvaunetü, 
yutexienetü. 44 ꞌAna müpaü 
pütayüni, Nequie nepüyemie 
nemüvayetüasie. Nuame 
heutaniereme xüca ꞌixeiya 
ꞌuyemaveme vayeꞌitiyacame ꞌaixüa 
tiuyeꞌaneme, 45 ꞌana püyemie, 
hipame püvataꞌinieni cacaüyarixi 
ꞌatahutame masi cuini mieme ꞌaxa 
memüꞌanene. Meheutahaxüame, 
muva meꞌayetetü mepacüne 
yunaitü. ꞌImatürieca mücü tevi 
masi yemecü ꞌaxa ꞌitüarienetü 

28

payani, mücaꞌitüarienecaipaü 
matüaripai. Müpaüta 
mecaniꞌitüariecuni ꞌicü teüteri hicü 
miemete ꞌaxa memüteyurie.
Quesusi ꞌivamama varusieya 
(Mar icux i 3:31‑35; Rucax i 8:19‑21)
46 Tivacuxaxatüvacacu cuxi 
teüteri yumüireme, varusieya 
ꞌivamama tacua menitiꞌucaitüni 
meꞌihüavicutü. 47 Xevitü müpaü 
tinitahüave, Neuxei, ꞌavarusi 
ꞌaꞌivama tacua menitiꞌuca 
memasihüavicutü. 48 Quesusi 
müpaü tinitaꞌeiya niucame, 
Que hateri nevarusi neꞌivama. 
49 Yumama ꞌutaseratü yuhesüa 
miemete teyüꞌüquitüvamete 
vahepa, müpaü niutayüni, Camü 
nevarusi neꞌivama. 50 Que müꞌane 
yamütiyuriene que mütinaque 
neꞌuquiyari taheima macave, mücü 
canineꞌivatüni caninevarusitüni.
Tiꞌivivame ꞌüxasieya hepaüsita 
ticuxatatü, que mütiꞌüquitacai 
(Mar icux i 4:1‑9; Rucax i 8:4 ‑8)
13  Mericüsü ꞌana Quesusi 
quita hayeneca, 
haracuna tesita niutayerüni 
taniunique. 2 Hicü teüteri 
yumüiretü meniuyucuxeürieni 
ꞌauriena. ꞌAyumieme canuvasie 
püta nicayerüni, mana yecaitü 
tiniꞌüquitacaitüni, teüteri 
xiecaripa metiꞌucacu. 3 Vaüca 
tinivarutiꞌüquitüani ꞌüxasi 
hepaüsita ticuxatatü, yaꞌutaitü, 
Mericüsü tiꞌivivame neyani, 
niꞌivienecaitüni. 4 Mericüsü 
ꞌimüari ꞌivienecacu, hipatü huye 
tesita niucaxürieni. Viquixi 
meꞌucaxürieca menicuteüxü. 

29
5 Hipatüta ayeparisie tiucaxüri 
vaüca mücaꞌacucuieyasie. Cuitüva 
niutineni cuie ꞌemücasuicaicü. 
6 Tau hanecu maxürixü niucuini, 
niutivani mücahananayatücateicü. 
7 Hipatüta xuyasata mucaxüri, xuya 
tupiriyayari ꞌutiyüraca heimana 
puyetüa. 8 Masi hipatüta cuie 
ꞌaixüa müꞌanesie niucaxürieni. 
Putixuaverixü, hipatü xei 
sienituyari nayani, hipatü haica 
teviyari ratüa, hipatü xei teviyari 
heimana tamamata ratüa. 9 Xaütü 
netü muꞌenaxü.
Titayari müpaü mütiꞌüquitacai 
Quesusi, ꞌüxasi hepaüsita ticuxatatü 
xeicüa 
(Mar icux i 4:10 ‑12; Rucax i 8:9‑10)
10 Mericüsü teyüꞌüquitüvamete 
ꞌaura meꞌacüneca müpaü 
metenitaꞌivaviya, Titayari 
ꞌüxasi hepaüsita peticuxatatü 
xeicüa petivaꞌüquitüa. 11 Mücü 
müpaü tinivarutaꞌeiya, Xeme 
xecaniupitüarieni xemimaicacü tita 
mütiꞌaviesiecai, xemütemaicacü que 
mütiꞌane tiꞌaitametücacu que müꞌane 
taheima macave. Müme püta müpaü 
mepücatepitüarie. 12 Que müꞌane 
tixaütü mürexeiya tavari cuxi 
pütimiquieni, manayuhayevanicü. 
Que müꞌane mümave, sepa que 
mütitita mürexeiya, pütinavaiyarieni. 
13 ꞌAyumieme ꞌüxasi hepaüsita 
neticuxatatü nepütivaꞌüquitüa, 
memücaheunenierecü 
sepa cui memütaneniere, 
memücaheuꞌenanacü 
sepa cui memütaꞌenana, 
ꞌasimemücatemaivavecü. 14 Vahesie 
pütiunaquixü tita mütixatacai 
tixaxatame Quisariyaxi yaꞌutaitü,

Mateu 13
Cui xepütaꞌenanaca peru 
xepücatemaivaveni.
Cui xepütaneniereni peru 
tixaütü xepücatexeiyani.
  15 ꞌIcü teüteri yuꞌiyarisie 
mepüyüꞌüraraxie,
Yunacacü haveri mieme xeicüa 
mepeuꞌenana.
Vahüxie püꞌitutupe.
Me xüca müpaü mecaꞌanenique
Yühüxicü mepeuneniereniqueyu
Yunacacü mepeuꞌenanacaqueyu
Yuꞌiyarisie 
mepütemaivaveniqueyu,
Taꞌaurie mepaxürieniqueyu,
Nepüvaranayexürieniqueyu ne.
16 Xeme masi ꞌaixüa xepuꞌitüarie 
xemeunenierecü yühüxicü, ꞌaixüa 
xepuꞌitüarie, xemeuꞌenanacü 
yunacacü 17 Niuqui caniseüyeni 
que nemütixecühüave, yumüiretü 
texaxatamete, yumüiretü teüteri 
heiseriemecü yamemütecahucai, 
müme mepixeiyacucai tita 
xemütexeiya xeme, peru 
mepücaꞌixei. Mepiꞌeniecucai tita 
xemüteꞌenie, peru mepücaꞌiꞌeni.
Quesusi que mütihecüatacai 
yüꞌüquisica, tiꞌivivame ꞌüxasieya 
hepaüsita que mütiꞌüquitacai 
(Mar icux i 4:13‑20; Rucax i 8:11‑15)
18 Mericüte, xequeneuꞌenana 
ꞌüxasi hepaüsita, tiꞌivivamesie que 
mütimasiücü ꞌüquisica. 19 Que 
müꞌane miꞌenie ꞌicü niuqui que 
mütiꞌane ꞌIya tiꞌaitametücacu 
maine, peru ꞌasimücaretimaive, que 
müꞌane ꞌaxa mütiyuruva nuame 
pinavairieni tita ꞌiyarieyasie 
mütiucaꞌiviya. Müpaü caniꞌitüarieca 
huye tesita mucaꞌiviyapaü. 
20 ꞌAyeparisie mucaꞌiviya, mücü 

Mateu 13
canihücütüni que müꞌane miꞌenie 
niuqui, yutemavietü mitanaquiꞌerie 
xei mieme. 21 Yücümana 
pücahananatave, ꞌapücareutere 
masi. ꞌAyumieme quepaucua 
müꞌuximatüarie, quepaucua 
muveiyarie ꞌicü niuqui hepaüsita, 
yapaucua niucunitüarivani. 22 Mücü 
meta xuyasata mucaꞌiviya, mücü 
canihücütüni que müꞌane miꞌenie 
niuqui, peru püyuꞌiyaritüa tita 
cuiepa mütimieme raꞌerivatü, 
pütiyuꞌirüviya tuminicü 
yutemavietü. ꞌAyumieme niuqui 
panunamiyari cacaniutixuavere. 
23 ꞌAixüa müꞌanesie mucaꞌiviya, 
mücü canihücütüni que müꞌane 
miꞌenie niuqui, meitima. Mücü 
niutixuxuavereni, hipatü xei 
sienituyari pacü, hipatüta haica 
teviyari racü, hipatüta xei teviyari 
heimana tamamata racü.
Türicu hepaüsita hamürixa 
hepaüsita, ticuxatatü 
que mütiꞌüquitacai
24 Mericüsü tavarita ꞌüquisica 
nivarumini ꞌüxasi hepaüsita 
ticuxatatü, müpaü ꞌutaitü, ꞌIpaü 
catiniꞌaneni, que müꞌane taheima 
macave tiꞌaitametücacu. Tevi 
ꞌimüari ꞌaixüa müꞌanene pucaꞌivi 
yuvasiyata. 25 Perusü mecusucacu 
xevitü mana caninuani ꞌeyeꞌunietü. 
Hamürixa ꞌucaꞌivieca türicusata, 
neyani. 26 ꞌUtinecu sisiüravitü, 
tixuaverirümecacu, ꞌanari 
masiücütü nayani hamürixa. 
27 Hicü teꞌuximayatamete 
meꞌuꞌaxüaca yucusiyarisüa, 
müpaü metenitahüave, Cusiyari 
ꞌacu. ꞌImüari ꞌaixüa catiꞌanenecai 
pemicaꞌivi ꞌavasiyata. Haqueri 

30

pemieme hamürixa. 28 Mücü 
müpaü pütivarutaꞌei, Tevi 
münesiꞌayeꞌunie müpaü 
pütiuyuri. Teꞌuximayatamete 
müpaü metenitahüave, Mericüte, 
pecatiꞌavaüriya temuhu, 
temicuxeürieni hamürixa. 29 Mücü 
müpaü niutayüni, Tixaüsü, xücate 
xeꞌicuxeürieni hamürixa, ꞌaxeicüa 
xepivatixünaxüani türicuta 
yünücame. 30 Xequeneuhayeva 
ꞌaxeicüa müvaverenicü ꞌisanaxaque. 
ꞌIsanari ꞌayeꞌayu, ꞌana müpaü 
nepütivatahüave ꞌisanamete, 
Hamürixa xequeneucuxeüri meri, 
xequenanahüaxüa xemititaiyacü. 
Türicu xequeneutiꞌuta 
necaxetunisie.
Musitasa ꞌimüariyari hepaüsita 
ticuxatatü, que mütiꞌüquitacai 
(Mar icux i 4:30 ‑32; Rucax i 13:18‑19)
31 Hicü tavari ꞌüxasi hepaüsita 
ticuxatatü ꞌüquisica nivarumini 
müpaü ꞌutaitü, ꞌIpaü pütiꞌane 
tiꞌaitametücacu que müꞌane 
taheima macave. Musitasa 
ꞌimüariyaripaü caniꞌaneni tevi 
micaꞌepaü yuvasiyata. 32 ꞌImüarite 
pücaxuave hepaüna ꞌanenetü 
ꞌesipepetü, peru quepaucua 
mütineni, tupiriyate pücaxuave 
hepaüna ꞌanenetü ꞌepapatü. Cüye 
payeica ꞌepatü, taheima miemete 
viquixi mepüyüvave hesiena 
memüꞌaxüani memüyutiꞌituatüani.
Pa cuxanariyame hepaüsita 
ticuxatatü, que mütiꞌüquitacai 
(Rucax i 13:20 ‑21)
33 Tavarita tinivarutaꞌüquitüani 
ꞌüxasi hepaüsita ticuxatatü, 
müpaü ꞌutaitü, ꞌIpaü 

31
pütiꞌane tiꞌaitametücacu que 
müꞌane taheima macave. Pa 
cuxanariyamepaü caniꞌaneni. 
ꞌUca ꞌivatituca nenutinüitüani pa 
mütüxiyarisie haica ꞌaxuvayarisie, 
ꞌariqueque niuticuxanare naitü.
Que mütiyurienecai Quesusi, ꞌüxasi 
hepaüsita ticuxatatü tiꞌüquitatü 
(Mar icux i 4:33‑34)
34 Müpaü naimecü Quesusi 
tinivacuxaxatüvacaitüni 
teüteri, ꞌüxasi hepaüsita 
ticuxatatü tivatiꞌüquitüanique. 
ꞌÜxasi hepaüsita caticuxatatü, 
ꞌasipücativacühüavecai. 35 Müpaü 
pürayeꞌa, Cacaüyari que mutayü, 
tixaxatame yaꞌutainecacu,
ꞌÜxasi hepaüsita neticuxatatü 
nepütaniuni.
Nepütitaxata tita mütiꞌaviesiecai
Cuie munetüariepai hicüque.
Quesusi que mütihecüatacai 
yüꞌüquisica, hamürixa hepaüsita 
ticuxatatü que mütiꞌüquitacai
36 Mericüsü varenüꞌaca 
teüteri quita neutahani. 
Teyüꞌüquitüvamete ꞌauriena 
menitiꞌuni müpaü meꞌutiyuatü, 
Quetaneutahecüasitüiya mücü 
ꞌaꞌüquisica hamürixa hepaüsita 
peticuxatatü que pemütiꞌüquitacai 
vasiyata mieme. 37 Mücü müpaü 
tinivarutaꞌeiya, Que müꞌane micaꞌivi 
ꞌimüari ꞌaixüa müꞌanene, Yuri Tevi 
que nemütihücü ne necanihücütüni. 
38 Vasiya cuie canihücütüni naitü. 
ꞌImüari ꞌaixüa müꞌanene, müme 
mecanihümetüni memeixeiya 
que müꞌane taheima macave 
tivaꞌaitüvametüme. 39 Hamürixa, 
mücü ꞌaxa mütiyuruvasüa miemete 

Mateu 13
mecanihümetüni. Tevi meyeꞌuniecai 
quiecame, hamürixa mucaꞌivi, 
mücü Cauyumarie canihücütüni. 
ꞌIsanari, mücü tucari canihücütüni 
quepaucua meutipare. ꞌIsanamete 
niuqui tuayamete metehüme. 
40 Hamürixa que mütiucuxeüriya 
que mütiutitaiyari taipa, müpaürita 
catiniyümücü quepaucua mayeꞌani. 
41 Yuri Tevi que nemütihücü, 
nepüvatanüꞌaxüani nehesüa 
miemete niuqui tuayamete. 
Müme mepüvacuxeürieni 
teüteri memüteyucununuitüva, 
teüteri yamemüteyurie que 
mücatiheiserie, mevanücacu 
müme memünesihexeiya 
netivaꞌaitüvametücacu. 
42 Memücuxeüriyani, müme 
mepüvareucaxürieni 
huxunuta müvatitatavesie. 
Muva meputisuanani 
mepüyutaqueveni. 43 Müme 
heiseriemecü yamemütecahu püta 
memamarivavetü mecanacünicuni 
ꞌana haque vaꞌuquiyari müraꞌaita, 
tau que mütimerücaüye. Xaütü netü 
muꞌenaxü.
Tumini müꞌaviesiecai
44 Mericüsü ꞌipaü catiniꞌaneni 
que müꞌane taheima macave 
tiꞌaitametücacu. Vaücava tuminipaü 
caniꞌaneni müꞌaviesiecaipaü cuieta. 
Tevi heitaxeiyaca tavari nitiꞌavieta. 
Cui yutemavietü, mana neyani, 
catinetuani nai mürexeiyacai 
neinaneni mücü cuie.
Perüra visi müꞌane 
cuinie mürayeꞌaxe
45 Tavarita ꞌipaü catiniꞌaneni 
que müꞌane taheima macave 

Mateu 13 ,  14
tiꞌaitametücacu. Tituayame 
picuvaunecai perüra visi müꞌanene. 
46 Xeime perüra hetaxeiyaca cuinie 
mürayeꞌaxecai, mana neyani, 
tinetuani nai mürexeiyacai, mücü 
tuminiyaricü neinaneni perüra.
Vipi
47 Tavarita ꞌipaü catiniꞌaneni, 
que müꞌane taheima macave 
tiꞌaitametücacu. Vipipaü caniꞌaneni 
haramarasie meucahanivapaü. 
Mücücü ha tesita mepüvaratinetüa 
quesüte yücü meꞌaneneme yusata. 
48 Quepaucua memutahünixü, 
menenatihana haramara 
tesita. Mana metitetü ꞌaixüa 
memüꞌanene menivaranuyeteüxü, 
menivareucaxürieni quirivasie, 
ꞌaxa memüꞌanene mepüvarexüri. 
49 Müpaürita catiniyümücü 
quepaucua meutipare. Niuqui 
tuayamete meneutayeixüani, 
menivaranuyeteüxicuni ꞌaxa 
teyuruvamete memüvanüꞌü müme 
heiseriemecü yamemütecahu, 
50 mepüvareucaxürieni 
huxunuta müvatitatavesie. Muva 
meputisuanani mepüyutaqueveni.
Rapini xique mütimieme 
meripai mütimieme
51 Hicüsüari müpaü 
tinivarutahüave, ꞌIcü xetehetima 
naime. Hü meteꞌicühüave. 52 ꞌIya 
müpaü tinivarutahüave, Mericüte, 
ꞌayumieme nepaine, que müꞌane 
ꞌinüaricü mütiꞌüquitame, quepaucua 
yamüretimanicü que mütiꞌane 
tiꞌaitametücacu que müꞌane 
taheima macave, mücü tevipaü 
caniyüaneni quicü mühüritüariepaü. 
Yayüanetü, yupinisata pütivayehapa 

32
tita xique mütimieme tita meripai 
mütimieme meta naime.
Quesusi que mütiuyuri Nasaretisie 
(Mar icux i 6:1‑6; Rucax i 4:16 ‑30)
53 Mericüsü Quesusi tiuhayevaca 
müpaü tiꞌüquitatü ꞌüxasi 
hepaüsita ticuxatatü, mana 
heyeyaca niuyupata. 54 Yuquiecari 
nuaca tinivaꞌüquitüacaitüni 
vatuquita. Müme ꞌayumieme 
menihüxiyacaitüni. Müpaü 
meniutiyuanecaitüni, ꞌIcü meixeiya, 
haque pemieme que mütimaive 
türücaüyemecü que mütiyuriene. 
55 ꞌIcü carüpiniteru catinuꞌaya. 
Varusieya Mariya catiteva, 
ꞌivamama meta Cacuvu Cuse Simuni 
Cura mecateteteva. 56 ꞌIvamama 
ꞌucari yunaitü ꞌuva mecatetitei 
tahesüa. Haquesüari pemieme 
ꞌicü naitü que mütiyuriene. 
57 Menitixeümani. Hicü Quesusi 
müpaü tinivarutahüave, 
Tixaxatame naisarie veꞌeme 
caniꞌerivani. Yucuiepa xeicüa 
yuquita veꞌeme pücaꞌeriva. 58 Mana 
vaüca pücatiuyuri türücaüyemecü, 
müme yuri memücateꞌeriecaicü.
Tiꞌüyame Vani que mütiumierie 
(Mar icux i 6:14 ‑29; Rucax i 9:7‑9)
14  Mericüsü ꞌana Herurexi 
canihüritüariecaitüni 
mücü cuiepa mütiꞌaitanicü. 
Caniuꞌena Quesusi hepaüsita 
que müraniuvacai. 2 Müpaü 
tinivarutahüave memipareviecai, 
Cari Vani canihücütüni Tiꞌüyame. 
ꞌUmüca panucuque, ꞌayumieme 
türücariya nicuyuitüvani.
3 Mücü Herurexi yatiutaꞌaitacu 
meripai, niuviyarieni Vani, 

33
niuhüiyani, nanutahüiyani 
casariyanata, müpaü mütinaquecaicü 
Heruriya. 4 Müpaü tiniuyüni, 
Vani caviyarievetü cuxi müpaü 
mütitahüavecaicü Herurexi, 
Pücatauniva pemevitücünicü, ꞌutaitü, 
Heruriya xatatü. Mücü Heruriya, 
Herurexi canicueyatücaitüni meri, 
caꞌinavairievecacu cuxi yuꞌiva Piripe 
mütitevacai. 5 Herurexi pimiemücücai 
Vani, peru püvamacarücai 
teüteri, quename tixaxatametücai 
memütecuꞌerivacaicü. 6 Mericüsü 
tucarisie quepaucua Herurexi 
mutinuivaxüsie, Heruriya nuꞌaya 
ꞌucatütü tiniutineini vahüxie. 
Pinaquecai Herurexi. 7 ꞌAyumieme 
puyühüritüa, quename tita 
mütitavavirieniqueyu timiniquecai, 
ꞌutaitü. 8 ꞌIya varusieya yatitahüavecu 
müpaü tinitahüave, Vani Tiꞌüyame 
muꞌuya queneneuꞌüitüa ꞌena 
pateyusie yecaime. 9 Tiꞌaitame cui 
yuhiverietü müyühüritüacaicü 
teüteri hamatüana memütecuacai 
vahüxie, tiniutaꞌaita mütimiquienicü. 
10 Neinüꞌani cuya titaꞌaitüaca Vani 
muꞌuya manuxitenicü casariyanata. 
11 Muꞌuya ꞌatüariecu pateyusie yecaitü, 
ꞌüimari ꞌumiquieca, piꞌüitüa yuvarusi.
12 Hicü Vani 
teyüꞌüquitüvametemama 
meꞌuꞌaxüaca meneicueni caxarieya, 
meneicateucu. Meheyecüneca 
meteneitaxatüani Quesusi.
Teüteri que mütivarumi ꞌauxüme 
miriyari 
(Mar icux i 6:30 ‑44; Rucax i 
9:10 ‑17; Vani 6:1‑14)
13 Mericüsü Quesusi tiutamarieca, 
neyani canuvasie cayerüca 
macumavesiepaitü yuxaüta. 

Mateu 14

Teüteri meteꞌutamarieca, 
yüꞌücama menecüne 
quiecaritesie meheyecüneca 
hepaüsitana mehetaꞌaxüanique. 
14 Hicü ꞌanatiyeiximetü 
Quesusi, teüteri nivaruxeiya 
yumüireme. Vanenimayatü, 
nivaranayexürieni vahesüa 
miemete tecuicuicate. 15 Hicü 
ꞌucutaicairecu teyüꞌüquitüvamete 
ꞌauriena meniuyucuxeürieni 
müpaü meꞌutiyuatü, ꞌEna 
canacumaveni, cananucayaniri 
memütecuaniquecaicü. 
Quenivareutanüꞌaxüani teüteri, 
quiecaritesie memütayeixüanicü, 
ꞌicuai memüteyutinanairienicü. 
16 Quesusi masi müpaü 
tinivarutahüave, Pücaheuyevese 
memüyehucü. Xeme püta 
xequetenivarumicua. 17 Müme 
müpaü metenitaꞌeiya, Quete 
ꞌena tixaütü tepücatehexeiya, 
ꞌauxüme payari huta quesüteyari 
xeicüa tepexeiya. 18 Müpaü 
tinivarutahüave, ꞌUva nehesüa 
xequenatua. 19 Hicü tivarutaꞌaitüaca 
teüteri memücuyaxixüanicü 
ꞌüxapa, ꞌenuꞌüca ꞌauxüme 
payari huta quesüteyari 
meta, taheima heutiniereca 
niyutanenevieni. ꞌItitaraca pa 
nivaruꞌüitüani teyüꞌüquitüvamete, 
müme menivarutaꞌüitüani 
teüteri. 20 Yunaitü meniticuani 
meniutihuxani. Hicü 
menicuxeürieni tarimeyari 
manuyuhayevaxü, menitihüniya 
tamamata heimana huta 
quirivayari. 21 ꞌUquisi memüteꞌucuai 
ꞌauxüme miriyari yacütütü 
mecaniyupaümecaitüni, ꞌucari türi 
meta mepücaꞌinüaricai.

Mateu 14 ,  15

Quesusi ha heima que müramiecai 
(Mar icux i 6:45‑52; Vani 6:16 ‑21)
22 Hicüsüari nivarutamexüitüani 
teyüꞌüquitüvamete, 
canuvasie memücayaxecü 
memenucuhaitüiyacü 
ꞌanutaüyepaitü, ꞌarique 
püvarenüꞌa teüteri. 23 Varenüꞌaca, 
yemurisie neutiyune yuxaüta 
yutanenevienique. Hicü ꞌucuyürecu 
mana necateitüni yuxaüta. 24 Hicü 
canuvasie meyetetü ha hixüapa 
meneutahucaitüni. Cuie hetevacacu, 
hamevari picuyuitüvacai 
canuva, hepana muꞌecacaicü. 
25 Mericüsü ꞌesivatücacu tuxacüta, 
vahepa canamiecaitüni Quesusi 
haracuna heima ꞌumietü. 
26 Teyüꞌüquitüvamete meꞌixeiyatü 
haracuna heima ꞌamiecame, 
meniyumuinacaitüni, müpaü 
meteniyücühüavecaitüni, Tietü 
ꞌiyari ꞌuyüximeni. Memamatü 
meniutihivacaitüni. 27 Hicü Quesusi 
niutaniuni müpaü tivacühüavetü, 
Yuꞌiyari xequeneucayasa, ne 
nepühücü. Xepücamamaca.
28 Hicü Pecuru müpaü 
tinitaꞌeiya, Tiꞌaitame xüca ꞌecü 
pehücütüni, quenetineutaꞌaitüa 
mana nemümiecü ꞌahesüa, ha 
heima neꞌumietü. 29 ꞌIya rehüave, 
Quenayeꞌa. Canuvasie ꞌanacayaca 
Pecuru, ha heima namiecaitüni. 
Mana hura ninuani Quesusi 
manuvecaisie. 30 ꞌIxeiyaca ꞌeca 
que mütiuꞌecacai niutimani. 
Nicayunirümecaitüni. Niutahiva 
müpaü ꞌutaitü, Tiꞌaitame 
queneneutavicueisitüa. 31 Hicü 
Quesusi yumama ꞌutaseraca 
niviya. Müpaü tinitahüave, 

34

ꞌEꞌe, cari ꞌecü ꞌesiva xeicüa 
yuri pepütiꞌerie. Titayari 
petiꞌaꞌiyaritüacai. 32 Canuvasie 
mecayaxirümecacu ꞌeca neunuani. 
33 Müme canuvasie memüyetecai 
nenevieri mecanipitüani müpaü 
meꞌutiyuatü, Xasunicü Cacaüyari 
pecaninuꞌayatüni ꞌecü.
Teüteri Quesusi que 
mütivaranayexürüvacai Quenesareti 
cuieyarisie 
(Mar icux i 6:53‑56)
34 Hicü ꞌanutaüye mehecüneca, 
Quenesareti cuieyarisie 
menetaꞌaxüani. 35 Mana quiecatari 
menimaicaitüni meꞌixeiyaca, niuqui 
meneutanüꞌaxüani ꞌaura yunaime 
vahesüa. Meniꞌatüirivacaitüni 
tecuicuicate yunaime. 36 Cuini 
mieme menivaviriecaitüni 
meꞌimayüanique siqueresü 
ꞌixuriquieyasie. Müme memimayüa 
mepanayexürie yemecü.
Titacü mütiseviximarie tevi 
(Mar icux i 7:1‑23)
15  Mericüsü ꞌana 
Quesusisüa meniuꞌaxüani 
Pareseusixi, hipatüta ꞌinüaricü 
memüteꞌüquitametetücai, 
Querusareme memeyecü müpaü 
meꞌutiyuatü, 2 Titayaricutaxi 
ꞌahesüa miemete teyüꞌüquitüvamete 
meteꞌitisana yutusima vayeiyari. 
Cari mepücaꞌucamaimava 
quepaucua memüteꞌuticuaꞌa. 
3 Mücü masi müpaü tinivarutaꞌeiya, 
Titayaricutaxi xeme püta 
yaxecateyurie Cacaüyari 
que mütiꞌaita, yuyeiyarisie 
xemüteviyanicü. 4 Cacaüyari 
meripai müpaü niutayüni, 

35
Quetinivareuyehüvirieca ꞌaꞌuquiyari 
ꞌavarusi. Tavarita müpaü niutayüni, 
Que müꞌane ꞌaxa mutaineni 
yuꞌuquiyari yuvarusi hepaüsita, 
queꞌumierieni xei mieme. 5 Xeme 
püta müpaü xeniutiyuaneni, Que 
müꞌane xeniu müpaü müticühüave 
yuꞌuquiyari ya yuvarusi, Que 
nematiparevieniquecai, mücü 
ꞌimiquieri püta nepayeitüa, 
haitü, mücücü xeniu 
pücaheuyevese ꞌuxaꞌatüni varie 
mütivareuyehüvirienicü yuꞌuquiyari 
yuvarusi. 6 Xepitürücariyapi tita 
Cacaüyari mütiutayü, yuyeiyarisie 
yaxemütecahunicü. 7 Yacü xeicüa 
xeputiyuane. Quisariyaxi ꞌaixüa 
putayü ticuxatatü xehepaüsita, 
müpaü ꞌutaitü,
  8 ꞌIcü teüteri yutetacü xeicüa
Quename meneteheuyehüvirie 
meputiyuane.
Que memüteꞌuꞌiyari püta, teva 
mepuꞌuva.
  9 Yacü xeicüa menenayexeiyani
Tita memüteꞌüquita, teüteri püta 
vaꞌaisica mühücücü xeicüa.
10 Mericüsü yuꞌaurie 
varutahüaveca teüteri, müpaü 
tinivarutahüave, Xequeneuꞌenana, 
xequetenemaivaveni. 11 Tita tevi 
teta müreutahaque, mücücü 
pücaseviximarieni. Masi tita 
tetana müratineica, mücücü püta 
caniseviximariemücü tevi.
12 Hicü teyüꞌüquitüvamete 
ꞌaura meꞌacüneca müpaü 
metenitahüave, Müpaü pecatimate, 
Pareseusixi mücü niuqui 
meꞌuꞌenieca meniuyehaꞌani. 
13 Müpaü tinivarutaꞌeiya, Naitü 
ꞌiteüri neꞌuquiyari taheima 
macave mücaꞌicaꞌe püvatihuna. 

Mateu 15

14 Xequenivahayevani. 
Meꞌacücüpetü mepüvarahapana 
hipame memacücüpe. ꞌAcüpetü 
xeime macüpe xüca ꞌahanani, 
yuhutatü mevatixavasie 
meneucaxüriecuni.
15 Hicü Pecuru müpaü tinitahüave, 
Quetaneutahecüasitüiya ꞌicü 
ꞌüquisica. 16 ꞌIya rehüave, Cari 
xemeta ꞌasixepücatemate. 17 Tietüsü 
müpaü xecatemaica, naitü 
rateta müreutahaque huriepana 
nicayune, nihüani. 18 Tita 
rateta müratineica ꞌiyarieyasie 
püta patineica. Mücütütü 
niseviximaca tevi. 19 Vaꞌiyarisie 
natineicani tita memüteyurie, 
ꞌaxa meteyücühüavetü, 
meteyumemivatü, mevacumaüvatü 
hipame vaꞌüitama vacünama, 
mevacumaüvatü que müꞌane 
mücayüꞌüya mücayücüna, 
metenavayatü, meteꞌitavatü 
quepaucua memütehecüata, ꞌaxa 
meꞌutiyuatü hipame vahepaüsita. 
20 ꞌIcücü caniseviximarieca tevi. 
Peru müpaü que memütecuaꞌa 
mecaꞌucamaimavatü, mücücü 
pücaseviximarieni tevi.
Yuri que mütiꞌeriecai ꞌuca Canani 
quiecame 
(Mar icux i 7:24 ‑30)
21 Mericüsü mana heyeyaca 
Quesusi, Tiru Siruni cuieyarisie 
neyani. 22 Hicü mana caninuani 
Canani quiecame ꞌuca 
mücü cuieyarisie heyeyaca. 
Niutahivacaitüni müpaü ꞌutaitü, 
Quenenenenimayaca Tiꞌaitame, 
Raviri pemünuꞌaya. Nenive 
ꞌuca cui püyüane, cacaüyari 
ꞌaxa müꞌane pinüꞌü. 23 Quesusi 

Mateu 15
pücaꞌitaꞌei. ꞌAura meꞌacüneca 
teyüꞌüquitüvametemama, müpaü 
metenitahüave, Quenanunüꞌa. 
Tasicuveiyanetü putahiva xeicüa. 
24 Mücü müpaü niutayüni, Ne 
muxasi memeuyexürüve vahesüa 
xeicüa neneyenüꞌarieni ꞌIxaheri 
quie quiecatari vahesüa. 25 ꞌUca 
ꞌaura ꞌayaca niutihüximaqueni 
hetüana müpaü tivavirietü, 
Tiꞌaitame ꞌacu, queneneuparevi. 
26 Müpaü tinitaꞌeiya, ꞌAixüa 
capüꞌaneniqueyu xüca tevi türi 
vapa vanavairienique, sinurixi 
xüca vaminique. 27 ꞌUca rehüave, 
Xasunicü peputaine Tiꞌaitame, 
peru ꞌasita sinurixi mepiticuaꞌa 
temüxiquiyari vacusiyarima 
vamexasie manacavivive. 28 Hicü 
Quesusi müpaü tinitaꞌeiya, ꞌUca 
ꞌacu, cuini mieme yuri pepütiꞌerie. 
Que matinaque, yapequeꞌitüarieni. 
ꞌAnatütü cananayehüiyani nuꞌaya.
Quesusi que mütivaranayexürie 
yumüireme
29 Mericüsü mana heyeyaca 
Quesusi, haracuna tesita caninuani 
Carereya cuieyarisie. Yemurisie 
ꞌutiyaca mana nayerüni. 30 Hicü 
hesüana meniuꞌaxüani yumüiretü 
teüteri huriecate mevaravitütü, 
müme meta vamamate 
mütutunicai memacücüpecai 
memünenurietücatei hipameri 
yumüireme. Hetüana 
menivacutuacaitüni, ꞌiya 
nivaranayexürüvacaitüni. 
31 ꞌAyumieme teüteri meniuhüxiyani 
mevaxeiyatü nenuriecate que 
memüteniuvavecai, huriecate que 
memüteꞌuꞌuvacai, memacücüpecai 
que memüteheunenierecai. ꞌAixüa 

36

meniutiyuanecaitüni ꞌIxaherisixi 
yucacaüyari hepaüsita.
Teüteri que mütivarumi nauca 
miriyari 
(Mar icux i 8:1‑10)
32 Hicü Quesusi yuꞌaurie 
varutahüaveca yuhesüa miemete 
teyüꞌüquitüvamete müpaü 
tinivarutahüave, Ne teüteri 
nenivanenimayaca. Haica tucari 
meniuyurieni hicü nehesüa. ꞌIcuai 
mepücahexeiya. Nepücanevaüriya 
meyehacacuitüveme 
nemüvarenüꞌanicü, capa 
metiveranaxüame mehecaxürieni 
huyeta. 33 Hicü teyüꞌüquitüvamete 
müpaü metenitahüave, ꞌUva 
macumavesie haque tepeicaxeiya pa 
yapaümeme temütevaminicü teüteri 
yayupaümeme. 34 Quesusi müpaü 
tinivarutaꞌivaviya, Quepaümeme 
xepexeiya pa. Müme müpaü 
meniutiyuane, ꞌAtahutame,quesüte 
meta yapaümeme ꞌesimepepeme.
35 Tivarutaꞌaitüaca teüteri 
memücuyaxixüanicü cuiepa, pa 
cananucüꞌüni ꞌatahuta payari, 
quesüte meta. 36 Pamüpariyusi 
ꞌipitüaca Cacaüyari, nititara pa, 
tivaruꞌüitüa teyüꞌüquitüvamete, 
teyüꞌüquitüvameteta 
metevarutaꞌüitüa teüteri. 
37 Yunaitü meteꞌucuaca 
meniutihuxani. Menicuxeürieni 
tarimeyari manuyuhayevaxü, 
ꞌatahuta quirivayari hüpüneme. 
38 Memüteꞌucuai nauca miriyari 
mecaniyupaümecaitüni ꞌuquisi xeicüa, 
ꞌucari türi meta mepücaꞌinüaricai. 
39 Hicü varutanüꞌaxüaca teüteri 
canuvasie nicayerüni. Macarani 
cuieyarisie neyani.

37

ꞌInüari que memüteꞌitavaviri 
Pareseusixi Saruseusixi 
(Mar icux i 8:11‑13; Rucax i 12:54 ‑56)
16  Mericüsü Pareseusixi 
Saruseusixi meniuꞌaxüani. 
Meꞌiꞌinüatatüvetü, menitavavirieni 
ꞌinüari memüxeiyacü taheima 
mieme mupitüarie. 2 ꞌIya müpaü 
tinivarutahüave, Xeme taicai 
müpaü xeputiyuane, ꞌUxaꞌa xüari 
sipüreuꞌaneni, camü haivitüri 
nixuxureni. 3 Ximerita hicü 
pücaviyerüme xeputiyuane, 
camü haivitüri nixuxureni 
ꞌaneusuica. Tamüsü xepimate que 
mütiyuxexeiya haivitüri. Cari 
xepücayüvave xemeitimanicü 
ꞌinüari hicü muxuave que 
mütiyuxexeiya. 4 Hicü miemete 
teüteri ꞌaxa mepüteyurie, 
mepüvacumaüva hipame 
vaꞌüitama. Müya meꞌanenetü ꞌinüari 
mepücuvautüve memixeiyacü, 
peru ꞌinüari mepücapitüarieni, 
Cunasi ꞌinüari que müratüa, müpaü 
xeicüa mepütepitüarieni. Hicü 
varucuꞌeirieca neyani.
Tiyucuxanariyame Pareseusixi 
vahesüa mümieme 
(Mar icux i 8:14 ‑21)
5 Mericüsü teyüꞌüquitüvamete 
hamatüana menecüne ꞌanutaüyepai, 
peru metenatümaiya pa 
memanuꞌüniquecai. 6 Hicü Quesusi 
müpaü tinivarutahüave, Yumarima 
ꞌaixüa, xequeneyüꞌüviyani 
tiyucuxanariyame hepaüsita 
Pareseusixi Saruseusixi 
vahesüa mümieme. 7 Mücü 
müpaü meteniyutahüave, Pa 
temücaheyeꞌüicü ꞌayumieme müya 

Mateu 16
canaineni. 8 Quesusi retimaica 
que memüteyücühüavecai, 
müpaü niutayüni, Titayari niuqui 
xetexüatüa xeme, pa tepücahexeiya 
xeteyücühüavetü. ꞌEsiva cari yuri 
xepüteꞌerie. 9 Cari ꞌasixepücatemate 
cuxi. Xepücaheꞌeriva ꞌauxüvime 
payari cümana yuꞌauxüvime 
miriyari mememiquie, 
quepaümeme quirivayari 
xemucuxeüri, 10 mesü ꞌatahuta 
payari cümana nauca miriyari 
mememiquie, quepaümeme 
quirivayiri xemucuxeüri. 
11 Titayari ꞌasixecatemate, 
quename pa necaxatatü 
müpaü netixeꞌutahüavixü, 
Xequeneyüꞌüviyani Pareseusixi 
Saruseusixi vahesüa 
mieme tiyucuxaniriyame 
hepaüsita, neꞌutaitü. 
12 ꞌAnaque yamecatenetimani 
quename memüyüꞌüviyanicü 
tiyucuxanariyame hepaüsita 
cahainecai, masi Pareseusixi 
Saruseusixi vaꞌüquisica hepaüsita 
memüyüꞌüviyanicü püta hainecai.
Pecuru que mütiyuhecüataxü, 
Quesusisie tiviyatü 
(Mar icux i 8:27‑30; Rucax i 9:18‑21)
13 Mericüsü Quesusi 
Sesareya Piripusie nuaca, 
nivacuꞌivaviyacaitüni yuhesüa 
miemete teyüꞌüquitüvamete müpaü 
ꞌutaitü, Teüteri que meꞌutiyuane 
ne que nepüpaicü, Yuri Tevi 
que nemütihücü. 14 Mümesü 
müpaü metenitaꞌeiya, Hipatü 
quename vaniu Vani Tiꞌüyame 
pehücü, meputiyuane, hipatüta 
quename vaniu ꞌEriyaxi pehücü, 
hipatüta quename Queremiyaxi, 

Mateu 16
ꞌecüsü texaxatamate xevitü 
pepühücü meputiyuane. 15 Müpaü 
tinivarutahüave, Xemeta, que 
xeꞌutiyuane que nepüpaicü 
ne. 16 Simuni müpaü tinitaꞌeiya 
Pecurutütü, Que müꞌane 
manayexeiyarie Cürisitutütü, 
ꞌecü pecanihücütüni, Cacaüyari 
mayeniere pepünuꞌaya.
17 Quesusi müpaü tinitahüaveni, 
ꞌAixüa pepuꞌitüarie ꞌecü Simuni 
Cunasi pemünuꞌaya. Tevi 
vai xuriya xeicüa hücütütü, 
yapücamatiuꞌüquitüa, masi 
neꞌuquiyari taheima macave 
yamatiniuꞌüquitüani. 18 Nesü 
müpaü nepümaticühüave, ꞌecü 
Pecuru pecanihücütüni, tete 
pemütiteva. ꞌIcü tetesie 
nepüvarutiꞌuitüani müme ꞌarique 
memüyutixexeürivani nehesüa 
miemete. Müme mepücaꞌaꞌivarieni, 
sepa memücuiꞌiva. 19 Yavi 
nepümasiꞌüitüani cümana 
müxünarüva haque müreꞌaita 
que müꞌane taheima macave. Tita 
cuiepa pemücatitauni, müpaü 
pücatitauniyarieni taheimata. 
Tita cuiepa pemütitaunie, müpaü 
pütitauniyarieni taheimata.
20 ꞌAna nivaruhüritüani 
teyüꞌüquitüvamete 
ꞌasimemücatehehüavenicü xeime 
quename Cürisitutücai.
Quesusi que mütivarutaxatüa que 
mütimierieniquecai 
(Mar icux i 8:31‑9:1; Rucax i 9:22‑27)
21 Mericüsü ꞌana Quesusi 
nisutüani tivahecüatüatü yuhesüa 
miemete teyüꞌüquitüvamete, 
müpaü ꞌutaitü, Neuyeveca 
Querusareme nemeutiyunecü 

38

haitü, vaüca nemüticuine 
taꞌuquiyarima vahesüa maraꞌacate 
memühüritüarie vahesüa müme 
meta ꞌinüaricü memüteꞌüquitamete 
vahesüa haitü, nepemierieni, 
hairieca tucari nepanucuqueni 
haitü. 22 Hicü Pecuru yateva 
heivitüca nisutüani ꞌicuꞌimaiyatü 
müpaü ꞌutaitü, Tixaü Tiꞌaitame. 
Müpaü pepücaꞌitüarieni. 
23 Quesusi cui ꞌenutaxeiyatü 
müpaü tinitahüave Pecuru, 
Xaüsie queneuyeꞌa, Cauyumarie 
ꞌacu. Pepünesicunuitüamücü, 
Cacaüyaripaü pemücareꞌiyaricü, 
teüteri vahepaü püta 
pemüreꞌiyaricü.
24 Hicü Quesusi müpaü 
tinivarutahüave yuhesüa 
miemete teyüꞌüquitüvamete, Tevi 
xüca yuvaüriyani nehamatü 
muyeicanicü, queꞌuyutatuani 
queyuvaüriyani sepa 
curuxisie mumierie, nehesie 
quetiviyani. 25 Que müꞌane 
müyutavicueisitüamücü 
caniyutatümaiyamücü. Que 
müꞌane püta müyutatümaiya 
nehesie mieme, 
niyutavicueisitüamücü yemecü. 
26 Tevi nai cuiepa mütixuave xüca 
tiꞌivanique, tita raꞌivaqueyu xüca 
yutatümaiyanique. Titacü tiyutuani 
tevi, yutucari mücanavaiyarienicü. 
27 Yuri Tevi que nemütihücü, 
necaninuamücü neꞌuquiyaripaü 
nemarivetü neniuqui tuayamete 
vahamatü. ꞌAna nepürapica, 
yuxexuitü que memüteyuriecai 
ꞌanaque ꞌamecatenapiniyariecuni. 
28 Niuqui caniseüyeni que 
nemütixecühüave, hipatü ꞌena 
memuꞌuva mepücacuini mexi 

39
mecanesixeiyavave Yuri Tevi 
neyeꞌacacu, netiꞌaitacacu.
Yücü tiyuxexeiyatü que müratüa 
(Mar icux i 9:2‑13; Rucax i 9:28‑36)
17  Mericüsü ꞌataxeime 
tucari ꞌanucayacu, 
Quesusi canivarevitüni Pecuru, 
Cacuvu, ꞌivaya meta Vani, yemuri 
ꞌemutevisie yühücüame. 2 Hicü 
meꞌixeiyacacu yücü ꞌanetü 
nayeitüarieni. Nayexavatüre 
taupaü. ꞌIxuriquieya tuxatü 
ratüa hecüariyapaü. 3 Hicü 
mevaxeiyacacu memasiücütü 
menacüne Muisexi ꞌEriyaxi, 
hamatüana metenicuxatacaitüni. 
4 Hicü Pecuru müpaü tinitahüave 
Quesusi, Tiꞌaitame, ꞌaixüa 
caniꞌaneni, ꞌuva temuꞌuvacü tame. 
Xüari pümasinaque ꞌena xamaru 
nemütivevieni haicame, ꞌahesie 
mieme xeime, Muisexisie mieme 
xeime, ꞌEriyaxisie mieme xeime. 
5 Taniucacacu cuxi, yapaucua 
haivitüri müxavatü nivareutinani. 
Haivitürisie xevitü niutaniuni 
müpaü ꞌutaitü, ꞌIcü caninenivetüni 
münaquiꞌeriva, mücücü 
neninaquiꞌaca. Xequeneꞌenieca ꞌiya. 
6 Meꞌiꞌenieca teyüꞌüquitüvamete, 
meniutihüximaꞌuni cuini mieme 
memamatü. 7 Quesusi ꞌaura 
ꞌayaca, varutimayüaca müpaü 
niutayüni, Xequenanucuꞌuti 
xepücaheumamaca. 
8 Mehanenieretücüneca, Quesusi 
xeicüa mepuxei, xeime pücatixaü.
9 Hicü yemurisie 
meꞌacanexüaximecacu, Quesusi 
müpaü tinivarutaꞌaitüani, 
Tita xemüteꞌuxei, xeme 
xepücatehaxaxatüvani xeime, 

Mateu 16 ,  17
mexi cuxi müquite vasata 
necaꞌanucuquetüarieve, Yuri Tevi 
que nemütihücü, ꞌariqueque xeicüa. 
10 Hicü teyüꞌüquitüvamete müpaü 
metenitahüave, Mericüte müme 
ꞌinüaricü memüteꞌüquita, titayari 
müpaü meteꞌutiyuane quename 
heuyevese ꞌEriyaxi meri munuanicü. 
11 Müpaü tinivarutaꞌeiya, Neuyeveca 
siepüre ꞌEriyaxi meri munuanicü, 
ꞌaixüa miyurienicü naime. 12 Ne 
masi müpaü nepütixecühüave, 
ꞌEriyaxi ꞌari caninuani. 
Mepücaꞌimaicai meꞌixeiyatü, 
masi que mütivanaquecai 
yamepiyurie. Yaxeicüata Yuri 
Tevi que nemütihücü, nepüticuine 
yamenesiyuriecacu hepaüna. 
13 ꞌAna müpaü mepütehetima 
teyüꞌüquitüvamete, Vani Tiꞌüyame 
müxatacaicü.
Quesusi que mürenayehüa temaicü 
müquierixiecai 
(Mar icux i 9:14 ‑29; Rucax i 9:37‑43)
14 Mericüsü teüteri yumüiretü 
mana memuꞌuvacaisie 
metaꞌaxüaximecacu, tevi 
ꞌaura caniuyani hesüana. 
ꞌUtitunumaqueca hüxiena 
15 müpaü niutayüni, Tiꞌaitame 
ꞌacu, nenive quenenenimayaca. 
Püquierixie, cui püyüane. Heiva 
nativauseni taipa heivata hapa. 
16 Nenivaꞌatüirieni ꞌahesüa miemete 
teyüꞌüquitüvamete. Mepüyutatexi 
meꞌenayehüanique. 17 Quesusi 
müpaü niutayüni, ꞌAcusü xeme hicü 
xemümiemete yuri xepücateꞌerie, 
yuꞌiyarisie xepüxamurie. 
Quepaümexa peuyevese xehamatü 
nemuyeicanicü, quepaümexa 
nepüxenevieca. Xequenavitüqui 

Mateu 17 ,  18
ꞌuva nehesüa. 18 Hicü Quesusi 
ꞌitatiecu cacaüyari ꞌaxa müꞌane 
minücai, pixünaxü. ꞌAnatütüri 
nanayehüiyani temaicü.
19 Hicü teyüꞌüquitüvamete ꞌaura 
meꞌacüneca Quesusisüa yühücüate 
müpaü meniutiyuani, Titayari 
teteꞌitatexie tame teꞌeyenüꞌanique. 
20 Müpaü tinivarutahüave, ꞌEsiva 
xeicüa yuri xemüteꞌeriecü, 
ꞌayumieme xepitatexie. Niuqui 
caniseüyeni que nemütixecühüave, 
musitasa ꞌimüariyaripaü ꞌesipemecü 
xeicüa xüca yuri xeteꞌerieca, 
xüca müpaü xeteꞌitahüave mücü 
yemuri mana muve, Queneuꞌapata 
ꞌuma püta, xeꞌutiyuatü, mücü 
niyupatamücü. Xeniquemacacuni 
naime. 21 Peru yunenevietü 
yuhaquietü xeicüa caniyüveni 
meyenüꞌanicü müpaü müꞌane.
Tavari Quesusi que 
mütivarutahüavixü que 
mütimierieniquecai 
(Mar icux i 9:30 ‑32; Rucax i 9:43‑45)
22 Mericüsü quepaucua 
memuyucuxeüri Carereyasie, 
müpaü tinivarutahüave 
Quesusi, Yuri Tevi que 
nemütihücü, necaniyetuiyamücü 
teüteri vahesüa. 23 Müme 
mecanenimiecuni. Hairieca 
tucarisie necananucuquemücü. Cui 
mepüyuhiveriecai müme.
Tumini tuqui ꞌamüpasie 
mieme, que mütiuyutua
24 Mericüsü Caperünaume 
meꞌuꞌaxüacu, müme tuqui 
ꞌamüpasie mieme tumini 
memücuxexeürivacai meniuꞌaxüani 
Pecurusüa. Müpaü metenitahüave, 

40

ꞌIya xeniu mütixeꞌüquitüa tuqui 
ꞌamüpasie mieme catiyutua. 25 Hü, 
pütiyutua, rehüave.
Hicü quita heutahacu 
ꞌasicatayüvecacu cuxi, Quesusi 
müpaü tinitahüave, Que 
peticuꞌeriva Simuni. Que 
hate mepücuetatüarie cuiepa 
memütama tevaꞌaitüvamete 
vahesüa memüteyutuanicü 
ꞌamemüteꞌapicacü. Teꞌaitamete 
vanivema meteyutua, nusu hipatü 
mepüteyutua. 26 Pecuru, Xüari 
hipatü mepüteyutua ꞌutayücu, 
Quesusi müpaü tinitahüave, 
Mericüte, vanivema mepüxüxüni. 
27 Peru tepücavahaxüatüani. 
ꞌAyumieme haracuna quenemie, 
mana queneucavivi cuaisü. Que 
ꞌanetü meri manuviere quesü, mücü 
quenanatihani. Pehenutatetapieme 
mana tumini pepetaxeiya ꞌauxüme 
ꞌinüariyari tuminiyari. Mücü 
quenivayeꞌüi quenivarutaꞌüitüa 
nehesie mieme ꞌahesie miemeta.
Que müꞌane masi müveꞌeme 
(Mar icux i 9:33‑37; Rucax i 9:46 ‑48)
18  Mericüsü ꞌana 
Quesusisüa meniuꞌaxüani 
teyüꞌüquitüvamete müpaü meꞌutiyuatü, 
Mericüte, quepaicü masi cuini 
mieme püveꞌeme, taheima macave 
que mütivaxeiya müme mütivaꞌaitüa. 
2 Quesusi yuꞌaurie ꞌitahüaveca nunusi 
vahüxie nitaqueni. 3 Müpaü niutayüni, 
Caniseüyeni que nemütixecühüave, 
taꞌaurie xüca xecaꞌaxürieni, türi 
vahepaü xeꞌanenetü xüca xecaꞌacüne 
yemecü xepücaheutahaxüani haque 
müreꞌaita que müꞌane taheima macave. 
4 Que müꞌane yuhepaüsita ꞌasicaꞌutaitü 
mayuyeitüani ꞌicü nunusipaü, 

41
mücü canihücütüni que müꞌane 
masi cuini mieme müveꞌemetüni, 
taheima macave que mütivaxeiya 
müme mütivaꞌaitüa. 5 Que müꞌane 
mitanaquiꞌerieni xeime nunusi ꞌicüpaü 
müꞌane nehesüa mümiemecü, mücü 
pünesitanaquiꞌerieni neta.
Teüteri que memütecununuitüariva 
(Mar icux i 9:42‑48; Rucax i 17:1‑2)
6 Mesü ꞌime mecavavemetetütü 
yuri memüteꞌerie nehesie, que 
müꞌane micunuitüa sepa xeime, 
ꞌaixüa caniyüniqueyu masi xüca 
mata mahete ꞌacatütüarienique 
cüipieyasie, xüca haramarasie 
heucahüiyanique meucatevasie. 7 Xüa 
ꞌui que meꞌitüarieni cuiepa memütama 
memüyucununuitüvacü. Neuyeveca 
teüteri memücunuitüarieni, peru xüa ꞌui 
mücü tevi que müꞌane müvacunuitüani.
8 Xüca ꞌamama masihecahüpani ya 
ꞌaꞌüca, quenavitequi quenehüva. ꞌAixüa 
caniyümücü masi pemeutahanicü 
tucari maxuavesie pemamapurutü 
peꞌücapurutü, peru ꞌaixüa pücayüni 
huta mamayari huta quetayari 
pehexeiyatü xüca peheucahüiyani 
tai yuheyemecü mütaꞌasie. 9 Xüca 
ꞌahüxi masihecahüpani, quenivayetuꞌi 
quenehüva. Masi ꞌaixüa caniyümücü 
tapa xeicüa peheunieretü 
pemeutahanicü tucari maxuavesie, 
peru ꞌaixüa pücayüni naisata 
peheunieretü xüca peheucahüiyani xasi 
taiyariyarisie.
Muxa meuyevecai ꞌüxasieya 
hepaüsita ticuxatatü, que 
mütiꞌüquitacai 
(Rucax i 15:3‑7)
10 Yumarima ꞌaixüa 
xepücavataveꞌerieca ꞌime 

Mateu 18
memücavavemete, sepa xeime. 
Müpaü nepütixecühüave, müme 
vaniuqui tuayamete yuheyemecü 
ꞌamecaniuꞌuvani neꞌuquiyari 
taheima macavesüa, mepicühüave. 
11 Yuri Tevi nehücütütü que 
nemütinua, nevatavicueisitüanique 
memeuyexürie, ꞌayumieme 
necaninuani.
12 Que xetecuꞌeriva. Tevi xüca xei 
sienituyari varexeiyani yumuxasi, 
xüca xevitü müme heuyeveni, 
hipame cativacuꞌeirieni hürisie 
nauca teviyari heimana tamamata 
heimana ꞌatanaucame, cativaumie 
meuyeve. 13 Niuqui caniseüyeni 
que nemütixecühüave, xüca ꞌacu 
heitaxeiya, mücücü niyutemavieca 
cuini mieme, que mücatiyutemavie 
memücaheuyexüriecai vacü 
nauca teviyari heimana tamamata 
heimana ꞌatanaucame vacü. 
14 Müpaü yaxeicüa xeꞌuquiyari 
taheima macave pücayuvaüriya 
meuyevenicü sepa xevitü ꞌicü 
memücavavemete.
Que müreuyevese 
müreiyehüvirienicü yuꞌiva 
(Rucax i 17:3)
15 ꞌAꞌiva xüca ꞌaxa masiꞌuyurieni, 
mana quenemie yaquetineutahüavi 
yühücüate xetiꞌutü ꞌecü ꞌiya. 
Xüca masiꞌuꞌenieni, ꞌaꞌivatütü 
pühücütüni xeyunaquiꞌerietü. 
16 Me xüca camasiꞌuꞌenieni, xeime 
quenanuvitüqui ya yuhutame, 
tehecüatamate vaniuquicü naitü 
niuqui müseirecü, yuhutame 
ya yuhaicame vaniuquicü. 
17 Müme xüca cavaruꞌenieni, 
yaquetinivarutahüavi 
memüyutixexeüriva. Xücate 

Mateu 18
cavaruꞌenieni memüyutixexeüriva, 
que müꞌane tanuivarisie 
mücamiemepaü quetineuxeiya, 
tiyucuamanamepaü.
18 Caniseüyeni que 
nemütixecühüave, tita 
xemücatetaunie ꞌena cuiepa, mücü 
pücatitauniyarieni taheimata, tita 
xemütetaunie ꞌena cuiepa, mücüta 
pütitauniyarieni taheimata.
19 Tavari caniseüyeni que 
nemütixecühüave, yuhutatü 
xeme xeyuꞌenietü xüca yaxeicüa 
xeteyumaica ꞌena cuiepa tita 
xemütetavauni hepaüsita, sepa 
que mütitita, neꞌuquiyari taheima 
macave müpaü catinixepitüamücü. 
20 Haque yuhutatü yuhaicatü 
memeyuxeürie menesitahüaveque, 
mana nepuyeicani vasata.
21 Hicü Pecuru ꞌaura ꞌayaca müpaü 
tinitahüave, Tiꞌaitame, quepaümexa 
nepüreiyehüvirieni neꞌiva, ꞌaxa 
nesiyurieyu. ꞌAtahutamexa vaꞌatü. 
22 Quesusi müpaü tinitahüave, Ne 
ꞌatahutamexa nepücahaine, masi 
haica teviyari heimana tamamata 
heimana ꞌatahutamexa püta.
Tevi mücayuvaüriyacai 
müreiyehüvirienicü xeime
23 ꞌAyumieme nepaine, ꞌipaü 
catiniꞌaneni tiꞌaitametücacu que 
müꞌane taheima macave. Tevi 
yucuiepa mütiꞌaitametücai müpaü 
pütiutaꞌai, teꞌuximayatametemama 
ꞌamemüteꞌapicacü tita müreuyevecai. 
24 Mericüsü müpaü tisutüacu 
vavavirietü, xevitü hesüana 
püꞌatüarie, meuyevecai xei miriyari 
miriyari ꞌinüariyari ꞌamürapicacü 
tumini. 25 Mücaheixeiyacaicü 
cümana mütiyutuanicü, mücü 

42

tiꞌaitame müpaü pütiutaꞌai 
mütuiyacacü tevi, ꞌüyayata 
türiyamamata piniteyata, mücü 
tuminiyaricü ꞌamürapiniyarienicü. 
26 Hicü hetüana niutihüximaqueni 
tiꞌuximayatame müpaü ꞌutaitü, 
Quenenecuevieca cuerietü, 
nai nepürapica. 27 Hicü mücü 
tiꞌuximayatame cusiyarieya 
ꞌinenimayatü nixüna, reiyehüviri 
tita müreuyevecai. 28 Mericüsü 
tiꞌuximayatame heyaca neitaxeiya 
yuhepaü ꞌaneme tiꞌuximayatame. 
Peuyevecai ꞌiya xei sienituyari 
ꞌinüariyari xeicüa miꞌüitüanicü. 
Cüipitüana ꞌiviyaca müpaü 
tinitahüave, Queneneuꞌüitüa 
tita müreuyevese pemürapinecü. 
29 Hetüana niutihüximaqueni 
hepaüna ꞌanetü tiꞌuximayatame, 
müpaü ꞌutaitü, Quenenecuevieca 
cueritü, nai nepürapica. 30 Mücü 
pücayuvaüriyacai, masi tiniutaꞌaita 
casariyanata manutahüiyanicü 
mexi carapivecai tita müreuyevecai. 
31 Mericüsü hepaüna meꞌanenetü 
teꞌuximayatamete hipatü 
meꞌixeiyaca que mütiuyuri, 
cuini mieme meniyutihiverieni. 
Mehecüneca, que mütiuyü nai 
metenitaxatüani yucusiyari. 
32 Hicü cusiyarieya ꞌitahüaveca 
müpaü tinitahüave, Cari ꞌaxa 
pepütiucaꞌiyari. Camü ne 
nemareuyehüviri tita müreuyevecai 
pemürapinecü naimecü, 
yapemutayücü. 33 Caricuta 
müpaü careuyevecai ꞌecütari 
peminenimayacacü ꞌiya ꞌahepaü 
mütiꞌuximayatame, yaxeicüa que 
nemümatiunenimayataxü ne. 
34 Cusiyari haꞌatü yemecü niyetuani 
teyuꞌuximatüvamete vahesüa mexi 

43
carapivecai tita müreuyevecai 
naime.
35 Yaxeicüata neꞌuquiyari 
taheima macave püxeyurieni 
xüca yuxexuitü ꞌaixüa ꞌiyaricü 
xecatevareuyehüvirivani yuꞌivama.
Quesusi que mütiꞌüquitacai, 
memücuꞌeiriva vaxatatü 
(Mar icux i 10:1‑12; Rucax i 16:18)
19  Mericüsü Quesusi ꞌinüca 
ꞌicü niuqui, Carereya 
cuieyarisie niuyupata, Cureya 
cuieyarisie neyani Curutani 
hatuxameyari ꞌanutaüye. 2 Teüteri 
yumüiretü meniveiyacaitüni. Mana 
nivaranayexürüvacaitüni.
3 Mericüsü Pareseusixi hesüana 
meniuꞌaxüani meꞌitaꞌinüataque 
müpaü meꞌutiyuatü, Titauniva 
yüꞌüya mücuꞌeirienicü naimecü. 
4 Mücü müpaü tinivarutaꞌeiya, 
Müpaü xecateꞌiterüvavave, 
mücü matüaripai müvarunetüa, 
ꞌuquitüme ꞌucatüme müvarutivevi. 
5 Müpaü niutayüni, ꞌAyumieme 
ꞌuqui niyupatamücü, yuꞌuquiyari 
yuvarusi vahesüa niyeyeimücü, 
yüꞌüyasie tiniviyamücü 
püta. Memüyuhutacai xei 
vaiyari mecanacünicuni 
meyuxevitü, cananuyüneni. 
6 ꞌAyumieme mecaniyuxevini, 
mepücayuhutari, xei vaiyari 
mehümetütü. ꞌAyumieme Cacaüyari 
müvarutaxeviriyaxücü, tevi 
pücavataxüriexüani. 7 Peru müme 
müpaü metenitahüave, Mericüte, 
xüca müpaü ꞌaneni, titayari 
Muisexi müpaü tiuꞌaitaxü xapa 
ꞌeiriya hepaüsita mihuritüanicü 
micuꞌeirienicü. 8 Mücü müpaü 
tinivarutahüave, Muisexi yuꞌiyarisie 

Mateu 18 ,  19
xemüꞌitutupecü canixeꞌutaunieni 
xemüvacuꞌeirienicü yüꞌüitama. 
Peru matüaripaitü müpaü 
cacaniꞌanecaitüni. 9 Ne masi müpaü 
nepütixetahüave, que müꞌane 
micuꞌeirieni yüꞌüya, mitivitüni 
xeime, mücü canicumaüvamücü 
que müꞌane mücayüꞌüya xeime 
cünaya mühücücü, me xüca ꞌuca 
müꞌüyayatücai ꞌicumayüaveni 
xeime mücayücüna meri xeicüa, 
picuꞌeirieni. Que müꞌane meta 
mitivitüni mücuꞌeiriva, mücüta 
nicumaüvamücü xeime ꞌüyaya.
10 Hicü teyüꞌüquitüvamete 
müpaü metenicühüaveni, Cari 
xüca müpaü ꞌaneni ꞌuqui 
ꞌucamatü que mütivaiyacü, 
ꞌaixüa caniꞌaneniqueyu masi 
xüca caneüquenique. 11 Mücü 
müpaü tinivarutahüave, ꞌIcü 
niuqui yunaime vahesie 
pücamieme. Müme müpaü 
memütepitüarie, müme vahesie 
xeicüa canimiemetüni. 12 Hipatü 
mepücaneüquivave müpaü 
meꞌanenetü memutinuivaxücü. 
Hipatüta mepücaneüquivave 
müpaü meꞌaneneme teüteri 
memüvarayeitüacü. Hipatüta 
yücümana mepücaneüquivave, 
yamütiyünicü que mütiꞌane 
tiꞌaitametücacu que müꞌane 
taheima macave. Que müꞌanesie 
mümieme ꞌicü, hesiena 
quetinaqueni.
Quesusi que mutayü türi vahesie 
mieme ꞌaixüa memüꞌitüarienicü 
(Mar icux i 10:13‑16; Rucax i 18:15‑17)
13 Mericüsü ꞌana türi 
meniꞌatüarieni hesüana, vahesie 
ꞌutimeme müyutanenevienicü, 

Mateu 19
peru teyüꞌüquitüvamete 
menivarutateꞌacaitüni. 14 Hicü 
Quesusi müpaü tinivarutahüave, 
Xequenivapitüaca türi, 
xepücavanenaca nehesüa 
memüꞌaxenicü. Müya memüꞌanene 
catinivaꞌaitüvametüni que müꞌane 
taheima macave. 15 Hicü vahesie 
ꞌutimeca neyani.
ꞌUqui müxicutücai 
(Mar icux i 10:17‑31; Rucax i 18:18‑30)
16 Hicü ꞌuqui hecuatü hesüana 
ninuani müpaü ticühüavetü, 
Tiꞌaitame ꞌacu, tita reuyevese ꞌaixüa 
nemütiyurienicü, tucari mücaxüve 
nemexeiyanicü. 17 Müpaü tinitaꞌeiya, 
Titayari peneticuꞌivaviya tita ꞌaixüa 
mütiꞌane hepaüsita. Que müꞌane 
ꞌaixüa müꞌane yuxevitü ꞌapuyeica 
Cacaüyaritütü. ꞌAyumieme xüca 
peheutahamücü tucari maxuavesie, 
yaquetinecamieni que mütiꞌaita. 
18 Rehüave, Que müꞌane ꞌaisica 
ꞌacu. Quesusi rehüave, Müpaü 
manuyüne, pepücatiꞌamemivani 
pepücaꞌicumaüva xeime 
ꞌüyaya, pepücatinavayani, 
petiꞌitavatü pepücatihecüatani, 
19 quetinivareuyehüvirieca 
ꞌaꞌuquiyari ꞌavarusi, 
quenenaquiꞌerieca ꞌahepaü tevi 
que pemütiꞌanaquiꞌerie manuyüne. 
20 Hicü ꞌuqui müpaü tinitahüave, 
ꞌIcü naimesie yanepüticamie 
temaicüyaripai. Tita cuxi reuyevese. 
21 Quesusi müpaü tinitahüave, 
Xüca peꞌavaüriyani pemayeꞌanicü, 
quenemie, quetineutua ꞌapini, 
quetinivarumicua memümamave. 
Müpaü petiyurieme vaüca 
pepeucaqueni taheima. ꞌAna 
peꞌayame nehesie quetineuviya. 

44
22 Hicü ꞌuqui ꞌicü niuqui ꞌuꞌenieca 
neyani yuhiverietü, vaüca 
mürexeiyacaicü.
23 Hicü Quesusi müpaü 
tinivarutahüave yuhesüa miemete 
teyüꞌüquitüvamete, Niuqui 
caniseüyeni que nemütixecühüave, 
canicuaniveni xicu mayeꞌanicü 
mütiꞌaitüvametünicü que müꞌane 
taheima macave. 24 Tavari 
müpaü nepütixecühüave, que 
müticuanive xicu mayeꞌanicü 
Cacaüyari mütiꞌaitüvametünicü, 
masi pücacuanive cameyu 
manuyehanicü ꞌivipame hüxieyasie. 
25 Meꞌuꞌenanaca teyüꞌüquitüvamete 
yeme meniuhüxiyani. Müpaü 
meniutiyuanecaitüni, Xüca 
müpaü ꞌaneni, quepai püyüve 
mütavicueisitüarienicü. 26 Hicü 
Quesusi vaxeiyatü müpaü 
tinivarutahüave, Teüteri 
mepücayüvave, peru Cacaüyari 
naimecü caniyüveni. 27 Hicü 
Pecuru müpaü tinitahüave, 
Camüsü tame tepeicüꞌeiri naime 
ꞌahesie tepüteviya. Mericüte, tita 
tetehexeiyani tame. 28 Quesusi 
müpaü tinivarutahüave, Niuqui 
caniseüyeni que nemütixecühüave, 
xeme nehesie xemüteviya, 
quepaucua cuie mühecuasie 
temüꞌaxüani, Yuri Tevi nehücütütü 
quepaucua neꞌuvenisie nemayerüni 
netiꞌaitatü visi neꞌanetü, ꞌana 
xemeta ꞌisücate xecanacünicuni. 
Tamamata heimana huta 
ꞌuveniyarisie xeꞌayaxeme 
xecatenivaꞌaitüacacuni teüteri 
tamamata heimana yuhutame 
nuivarite ꞌIxaherisie memüyecü. 
29 Que müꞌane micuꞌeiri yuqui 
yuꞌivama ꞌuquisi ꞌucari, yuꞌuquiyari 

45
yuvarusi yunivema yucuie, 
xüca varucuꞌeirieni nehesüa 
mümiemecü, mücü cuini mieme 
masi varexeiyatü canayeimücü, 
tucari mücaxüve hexeiyatü 
payani. 30 Yumüiretü hicü miemete 
memümexüacate ꞌimatüremete 
mecanacünicuni, ꞌimatüremete 
mexüacate meteꞌacüne.
Caxie haraverita memüteꞌuximayacai
20  ꞌIpaü catiniꞌaneni 
tiꞌaitametücacu que müꞌane 
taheima macave. Tevi quiecame 
ximeri meri neyani vataꞌinienique 
teꞌivamete haraveritana 
memütetaꞌivacü caxie hepaüsita. 
2 Müpaü tivarutahüavecu xei 
tucarisie mieme que mütiyutuacai, 
meniuyuvaüriya, nivarenüꞌani 
yuharaverita. 3 Hicü ꞌanatinecu 
heyaca nivaruxeiya hipame 
quiecari hixüapa memütiꞌucai 
mecateꞌivatüvetü. 4 Müpaü 
tinivarutahüave, Xemeta haraverita 
xequenehu. Que mütiheiserie 
nepütixepitüani. Hicü menecüne. 
5 Mericüsü tavari heyaca tuca 
tavarita cüa caviecacu yaxeicüa 
pütiuyuri. 6 Hicü ꞌacayunirümecacu 
neyani. Hipameta nivarecaxeiya 
mana metiꞌucame. Müpaü 
tinivarutahüave, Titayari ꞌuva 
xetetiꞌu tucaricü xecateꞌivatüvetü. 
7 Müme müpaü metenitahüave, Tevi 
pücatasitaꞌinieve temütetaꞌivacü. 
Müpaü tinivarutahüave, Xemeta 
haraverita xequenehu. Que 
mütiheiserie, yaxepütepitüarieni. 
8 Mericüsü ꞌucutaicairecu haraveri 
cusiyari müpaü tinitahüave 
yuparevivame, Teꞌivamete 
quenivaretahüavi, quenivareꞌüitüani 

Mateu 19 ,  20
vaꞌivarica xique miemetexi meri, 
ꞌariqueque ximeri miemetexi. 
9 Hicü müme ꞌacayunirümecacu 
memutahüavarie meꞌuꞌaxüaca xei 
tucarisie mieme meniutaꞌüitüarieni 
yuxexuitü. 10 Müme matüari 
memutahüavarie meꞌuꞌaxüaca, 
müpaü mepütecuꞌerivacai vaücava 
masi memüꞌüitüarieniquecaicü, 
peru mümeta yaxeicüa xei tucarisie 
mieme meniutaꞌüitüarieni yuxexuitü. 
11 Meꞌitanaquiꞌerieca yuꞌivarica, 
menitiniuquimani haravericame 
12 müpaü meꞌutiyuatü, Camü ꞌime 
ꞌimatüriecaque memuꞌaxüa xei 
hurayari mepuyuri xeicüa caricuta 
yaxeicüa pepütivarupitüa tahepaü, 
sepa tame temüteꞌucacucuinecai 
tucaricü, sepa temücuaxiyatücatei 
xüripa tame. 13 Mücü ꞌitaꞌeiyaca 
xeime müme müpaü niutayüni, 
Nehamicu ꞌaxa nepücamasiꞌuyuri. 
Pecatiuꞌavaüri que nemainecai xei 
tucarisie mieme que memütinetuacai. 
14 Quenanuꞌüi ꞌatumini, quenemie. 
Nepünevaüriya nemiꞌüitüanicü ꞌicü 
ꞌimatüreme que nemümatiuꞌüitüa 
ꞌecü. 15 Catitauniva müpaü 
nemütiyurienicü nepinicü que 
mütinaque. Nusu ꞌaxa pepünetiuxei 
ꞌecü ꞌaixüa nemütiucaꞌiyaricü. 
16 Müpaü yaxeicüa müme hicü 
memüꞌimatüremete, ꞌana mexüacate 
mecanacünicuni, mexüacate 
ꞌimatüremete meteꞌacüne. Yumüiretü 
meputaꞌinierie, peru hipatü xeicüa 
mepanayexeiyarie.
Tavari Quesusi que mutayü que 
mütimierieniquecai 
(Mar icux i 10:32‑34; Rucax i 18:31‑34)
17 Mericüsü Quesusi Querusareme 
quepaucua mumiecai, yateva 

Mateu 20
nivarevitüni Tamamata Heimana 
Yuhutame yühücüame. Mana 
huyeta müpaü tinivarutahüave, 
18 Neuxei, Querusareme tepeutiyune 
hicü. Yuri Tevi que nemütihücü 
necaniyetuiyamücü maraꞌacate 
memühüritüarie vahesüa, müme 
ꞌinüaricü memüteꞌüquita vahesüa. 
Vaꞌisücate menesitaꞌivaviyayu 
necanimieriemücü. 19 ꞌAna 
meneniyetuacuni müme 
memücatateüterima vahesüa 
nemünanaimarienicü 
nemücuveiyaxüanicü curuxisie 
nemümierienicü. Hairieca tucari 
ꞌayeꞌayu necananucuquetüariemücü.
Cacuvu Vanimatü que 
memüteꞌitavaviri 
(Mar icux i 10:35‑45)
20 Mericüsü hicü Severeu 
nivemama vavarusi hesüana 
ninuani yunivema varavitütü. 
Niutihüximaqueni hetüana tixaütü 
titavarienique. 21 Mücü müpaü 
tinitahüave, Tita pereuyehüva. 
Rehüave, Müpaü queneutayüqui, 
ꞌicü nenivema yuhutatü 
memayaxecü xevitü ꞌaserieta xevitü 
ꞌaꞌutata quepaucua petiꞌaitatü 
pemayani. 22 Quesusi müpaü 
tinivarutahüave, ꞌAsixepücatemate 
tita xemütecuꞌivava. Nehepaü 
xeteꞌucacucuinetü xeteyüvave 
xemenuꞌienicü tita nemüranuꞌieni 
ne, nehepaü xeteyüvave 
xemaꞌivarienicü, tevi que 
müranucanamiepaü hacü 
quepaucua mucaꞌüyarie. 
Tepüyüvave meteꞌicühüave. 
23 Müpaü tinivarutahüave, Yemecü 
nehepaü xepüteꞌucacucuineni 
xeꞌiꞌietü tita nemüranuꞌieni, 

46
xecaꞌüyarietü nemücaꞌüyarienipaü. 
Peru heiserie nepücahexeiya 
nemüxepitüanicü ni neserieta 
xeniu ni neꞌutata xemutiyaxecü. 
Masi müme xeicüa neꞌuquiyari 
micuhaꞌaritüa vahesie mieme, 
yamecatenipitüariecacuni müme 
püta.
24 Hicü hipatü tamamata 
meꞌuꞌenanaca menivarutixeümani 
yuhutame yuꞌivamacame. 25 Hicü 
Quesusi yuꞌaurie varutahüaveca 
müpaü niutayüni, Xeme müpaü 
xepütemate, müme nuivarite 
vasata memüteꞌaitamete, müme 
metenivaꞌuxitüaca meteꞌaitatü. 
Vavemete heiserie mecanexeiyani 
vahepaüsita que memüteyurieni. 
26 Müpaü pücatiyüni xeme xesata. 
Que müꞌane xeme xesata veꞌeme 
mayaniqueyu, mücü yunaime 
xeparevivame canayeimücü. 
27 Que müꞌane mexüacame 
mayaniqueyu xesata, yunaime 
xehesie mieme tiꞌuximayatü 
canayeimücü. 28 Yaxeicüa Yuri 
Tevi nehücütütü que nemütinua, 
nemüpareviyanicü nepücanua, 
masi hipame nevaparevienique 
püta necaninuani, netucari 
nemüyetuanicü yumüireme vahesie 
mieme, nevaxünaque.
Que memüteꞌanutanenierixü 
yuhutatü meꞌacücüpetü 
(Mar icux i 10:46 ‑52; Rucax i 18:35‑43)
29 Mericüsü Quericusie 
meꞌayecünirümecacu, yumüiretü 
teüteri meniveiyacaitüni. 
30 Yuhutatü meꞌacücüpetü 
mana menicatecaitüni huye 
tesita. Hicü meꞌuꞌenanaca 
quename ꞌanuyeyaniquecai 

47
Quesusi, meniutihivani müpaü 
meꞌutiyuatü, Tiꞌaitame ꞌacu Raviri 
pemünuꞌaya, quetanenenimayaca. 
31 Teüteri menivarutitieni 
cayuvatü memütetenicü. Müme 
masi vaüca meniutihivatücüne 
müpaü meꞌutiyuatü, Tiꞌaitame 
ꞌacu, quetanenenimayaca, Raviri 
pemünuꞌaya. 32 Hicü Quesusi mana 
ꞌutaqueca nivarutahüave. Müpaü 
niutayüni, Que tixenaque müpaü 
nemütiyurienicü xehesie mieme. 
33 Müpaü metenitahüave, Tiꞌaitame 
ꞌacu, tepanutanenierequeyu. 
34 Hicü Quesusi vanenimayatü 
nivaramayüaxüani vahüxita. 
Yapaucua menanutaneniere, 
menenucuveiya mümeta.
Querusaremesie que müreutaha 
(Mar icux i 11:1‑11; Rucax i 
19:28‑40; Vani 12:12‑19)
21  Mericüsü Querusaremesie 
meniꞌaxüaximecaitüni. 
Vetüpaquesie nuaca Huriva Matiꞌu 
yemuriyaritüa, Quesusi nivarenüꞌani 
teyüꞌüquitüvamete yuhutame 
2 müpaü tivarutahüaveca, Quiecari 
ꞌanutaüye mucumasie xequenehu. 
Cuitü xecanivaretaxeiyacuni 
puxu macuvie nuꞌayamame. 
Xevaracuxüname xequenivarahapani 
nehesüa. 3 Xevitü xüca xetaꞌivaviya, 
müpaü xepüteꞌitahüave, Tiꞌaitame 
püvareuyehüva. Cuitü püvaranüꞌani. 
4 Müpaü tiniuyüni mayeꞌanicü que 
mutayü Cacaüyari, tixaxatame 
müpaü ꞌutainecacu,
  5 Müpaü quetinetahüavi Siyuni 
müracuteva quiecame,
Neuxei, que müꞌane 
mümatiꞌaitüa ꞌahesüa 
canamieni

Mateu 20 ,  21
Caꞌayuꞌeriyatü, puxusie ꞌacaitü
Puxu nunusisie ꞌanutiyerüme.
6 Hicü teyüꞌüquitüvamete 
mehecüneca, müpaü meteꞌuyurieca 
que mütivaruꞌaitüa Quesusi, 
7 puxu meneyehana, nuꞌayari. 
Yüꞌücari meꞌanutiveracu puxusie, 
nanutiyerüni. 8 Yumüiretü teüteri 
huyeta meniꞌitüaximecaitüni 
yüꞌücari, hipatü cüye 
mamateya meheucuvitequetü 
meniꞌitüaximecaitüni 
huyeta. 9 Teüteri yumüiretü 
memuhaitütüacai 
memuꞌimamatücai 
meniutihivacaitüni müpaü 
meꞌutiyuatü, ꞌAixüa caniꞌaneni 
Raviri Nuꞌaya, ꞌaixüa 
queticuniuvani que müꞌane mamie 
Tiꞌaitamesüa miemetütü hepaüsita, 
ꞌaixüa caniꞌaneni que müꞌane 
taheima macave.
10 Hicü Querusareme heutahacu 
yunaitü quiecatari menanucuꞌuni 
müpaü meꞌutiyuatü, Quesü 
püpaicü ꞌicü. 11 Teüteri müpaü 
meniutiyuanecaitüni, ꞌIcü 
catinixaxatametüni Quesusitütü, 
Nasareti quiecame Carereya 
cuieyarisie.
Que mütiꞌiti tuqui ꞌamüpa 
(Mar icux i 11:15‑19; Rucax i 
19:45‑48; Vani 2:13‑22)
12 Mericüsü Quesusi Cacaüyari 
tuquieya ꞌamüpata neutahani 
curaruta. Nivaranuyeveiya yunaime 
memütetuacai memütenanecai 
mana curarutapai. Tumini 
patamete vamexate natixürieni, 
cucuruxi vatuayamete vaꞌüpari 
ratixüri. 13 Müpaü tinivarutahüave, 
ꞌIpaü catineꞌuca, Nequi nenevieri 

Mateu 21
quiyari canimarivacamücü, 
ꞌanuyütü, xemesü masi terü 
xecanayeitüani haque tenavayamete 
memeyuꞌavieta.
14 Hicü tuqui curaruyarita 
ꞌuvecacu, memacücüpecai 
memühurietücatei hesüana 
meniuꞌaxüani, nivaranayexürieni. 
15 Hicü maraꞌacate 
memühüritüariecai mümeta 
ꞌinüaricü memüteꞌüquitacai, 
meꞌixeiyaca marivemecü que 
mütiyurienecai, mevaxeiyatü 
türi meta tuqui curaruyarita 
memutihivacai, ꞌAixüa caniꞌaneni 
Raviri Nuꞌaya meꞌutiyuatü, 
müme meniuyehaꞌani. 16 Müpaü 
metenitahüave, Cari pecatiꞌena 
que memutiyuane ꞌicü. Quesusi 
müpaü tinivarutahüave, Hü. Cauca 
hasuacu xecaꞌiterüvavave ꞌicü,
Türi memüsiseve vatetasie
Niuqui ꞌaixüa müꞌane
Nepüvayenetüani nehepaüsita,
maine. 17 Hicü varucuꞌeirieca, 
quiecarisie nivayeyani Vetaniyapai. 
Muva necateitüni.
Que mütiuniu, ꞌaxa müꞌitüarienicü 
xapa mücatacacai 
(Mar icux i 11:12‑14, 20 ‑26)
18 Mericüsü ximeri tavari 
quiecarisie yemieximetü 
neuhacamücücaitüni. 19 Xapa 
cüyeyari ꞌuxeiyaca huye tesita 
ꞌuveme, hepana neyani. Tixaü 
pücatiutaxei hesiena, xavari 
xeicüa. Müpaü tinitahüave 
xapa, Tavari pepücatacaca. 
Yapaucua niutavani xapa. 
20 Meꞌixeiyaca teyüꞌüquitüvamete 
menihüxiyacaitüni müpaü 
meꞌutiyuatü, ꞌEꞌe, quetü, yapaucua 

48

putava xapa. 21 Quesusi müpaü 
tivacühüave, Caniseüyeni 
que nemütixecühüave, xüca 
yuri xeteꞌerieca, xüca xeꞌiyari 
cayuhutani, que mütiuyü xapa 
hepaüsita, müpaü xepüteyurieca 
xemeta. Mücü meta, sepa müpaü 
xemüteꞌitahüave yemuri mana 
muve, Queneuꞌapata, haramarasie 
queneuꞌahüva, xeꞌutiyuatü, müpaü 
pütiyüni. 22 Sepa que mütitita, nai 
xemütetavauni xeyunenevietü, 
xüca yuri xeteꞌerieca, xeheixeiyatü 
xepacüne.
Quesusi heiserie que mürexeiyacai 
(Mar icux i 11:27‑33; Rucax i 20:1‑8)
23 Mericüsü tuquipa hetaꞌacu 
maraꞌacate memühüritüariecai 
teüteri vaꞌuquiyarima yunaitü 
ꞌaura menacüne tiꞌüquitacacu. 
Müpaü meniutiyuane, Heiserie 
haque pemieme pemeixeiya ꞌipaü 
pemütiyurienecü. Quepai ꞌicü 
heiserie masiꞌupitüa. 24 Quesusi 
müpaü tivarutaꞌei, Neta 
tixaütü nepütixetaꞌivaviya. 
Xüca xenesitaꞌeiya, neta 
yanepütixetahüave haque 
memieme heiserie nemexeiya 
yanemütiyurienecü. 25 Tamüsü 
Vani quepaucua mütiꞌüyanecai, 
haque pemiemetücai ꞌüyaricaya. 
Taheima macave pipitüa, teüteri 
nusu mepipitüa. Mümeri niuqui 
menixüatüacaitüni müpaü 
meteyücühüavetü yunaitü, Xüca 
tame müpaü teꞌutiyuaneni quename 
taheima macave ꞌipitüa, mücü 
müpaü pütaticühüaveni, Mericüte, 
titayari yuri xecateꞌitaꞌeriri. 26 Mesü 
xüca müpaü teꞌutiyuaneni quename 
teüteri meꞌipitüa xeicüa, camü 

49
tepüvamacaxe teüteri. Yunaitü Vani 
tixaxatametüme mepüꞌerie. 27 Hicü 
Quesusi müpaü meteniutaꞌeiya, 
ꞌAsitepücatemate. Mücüta müpaü 
tinivarutahüave, Mericüte, neta 
ꞌasinepücatixetahüave haque 
memieme heiserie nemexeiya 
yanemütiyurienecü.
Tevi nivemama yuhutame 
vaꞌüxasi hepaüsita ticuxatatü, 
que mütiꞌüquitacai
28 Perusü que xetecuꞌeriva. Tevi 
yunivema nivarexeiyacaitüni 
yuhutame. Xeimesüa nuaca 
müpaü tinitahüave, Nenive ꞌacu, 
hicü quetineꞌuximayatamie 
haraverita. 29 ꞌIya rehüave, 
Nepücanevaüriya. ꞌAriquesietü yücü 
tiyutihüaveca neyani. 30 Mericüsü 
ꞌarique ꞌivayasüa nuaca yaxeicüa 
tinitahüave. ꞌIya, ꞌAu neꞌuquiyari 
ꞌutayüca, pücahetüa. 31 Mericüte, 
que müꞌane mücü ꞌicü yapüticatüa 
ꞌuquiyarieya que mütinaquecai. 
Müpaü meteꞌicühüave, Matüari 
mitahüavixüsietü. Hicü Quesusi 
müpaü tinivarutahüave, Niuqui 
caniseüyeni que nemütixecühüave, 
ꞌasita müme memüteyetuiriyari 
cuviyexunu tuminieya, ꞌucari 
meta tuminicü memüyuvitünüa 
mecanixeꞌanuhaitüiyacuni 
memayeꞌaxüanicü Cacaüyari 
mütivaꞌaitüvametünicü, xeme 
pücatixaü. 32 Vani xehesüa 
ninuani huye xexeisitüanique, 
tixecuxaxatüvatü heiseriemecü 
yaxemütecahunicü. Yuri 
xepücateꞌutaꞌeri hesiena, peru 
ꞌasita müme memüteyetuiriyari 
cuviyexunu tuminieya, ꞌucari 
meta tuminicü memüyuvitünüa 

Mateu 21
müme yuri meteniutaꞌeriecaxüani 
hesiena. Xeme masi 
xeteꞌuxeiyaca que mütiuyü, ni 
ꞌariqueque xepücatehayevacai 
que xemüteyuriecai, yuri 
xepücateꞌutaꞌeri hesiena.
Teꞌüviyamete ꞌaxa teyuruvamete 
(Mar icux i 12:1‑12; Rucax i 20:9‑19)
33 Xeimeta ꞌüxasi xequeneꞌenieca 
xemüteyüꞌüquitüacacü. Quiecame 
haraveri niutavevieni. Caxie 
ꞌucaꞌuitüaca nicurarutüiya, caxie 
püname nivatiꞌinieni, ꞌeꞌutevime 
niutavevieni neniereme, capa caxie 
ꞌucacuaiyanicü.
Teꞌüviyamete nivaruhüritüani 
vacuetatüatü, teva retüa. 
34 Mericüsü ticuaximecacu, yuhesüa 
miemete teꞌuximayatamete 
nivarenüꞌani teꞌüviyamete 
vahesüa memenutünicü ꞌicuaxi 
cusiyarisie mütinaquequecaicü. 
35 Teꞌüviyamete masi 
mevarutiviyaca teꞌuximayatamete 
hesüana memeyecü, xeime 
meniucuvaxüani, xeime meteꞌumi, 
xeime meteꞌutituaxixü. 36 Hicü 
hipame tavari nivareyenüꞌaxüani 
teꞌuximayatamete yumüireme masi. 
Yaxeicüa mepüvaruyuri.
37 ꞌImatürieca vahesüa neinüꞌani 
yunive müpaü ꞌutaitü, Xüari 
meteneiyehüviriecuni nenive. 38 Hicü 
teꞌüviyamete nuꞌaya meꞌuxeiyaca 
müpaü meniutiyuanecaitüni, 
Camüsü ꞌicüsie ꞌariqueta 
catininaquimücü cusiyari pinieya. 
Cümü tepimieni, tepiviya tita hesiena 
mütinaque ꞌarique. 39 Meꞌiviyaca 
haraveri vari meneicahüani mepimi.
40 Mericüte, quepaucua 
munuani haraveri cusiyari, que 

Mateu 21 ,  22
vayurieni teꞌüviyamete müme. 
41 Müpaü metenitahüave, ꞌAxa 
ꞌanemecü nivatixütüamücü ꞌaxa 
memüteꞌuyuricü müme, hipame 
püta nivahüritüamücü teꞌüviyamete, 
ꞌicuaxiyari memiyetuirieni cusiyari 
quepaucua tucari mayeꞌani.
42 Hicü Quesusi müpaü 
tinivarutahüave, Hasuacu 
xecateꞌititerüvavave ꞌutüarica 
xapayarisie que maine,
Mücü tete memutixaniꞌeri qui 
vevivamete
Mücü ꞌisiquina titutuicame 
nayani.
Tiꞌaitame müpaü catiniuyurieni.
Canimariveni que temüteꞌixeiya,
manuyüne. 43 ꞌAyumieme müpaü 
nepütixecühüave, xepücapitüarieni 
xeme xemeixeiyanicü Cacaüyari 
tixeꞌaitüvametüme. Hipatü püta 
ꞌicuaxiyari memütixuavitüani 
yamecatenipitüariecacuni xei 
nuivariyari. 44 Xüca ꞌiya tetesie 
ꞌucaveni pütimure. Xüca hesiena 
ꞌucaveni tete, pitapüna.
45 Hicü maraꞌacate 
memühüritüariecai Pareseusixi 
vahamatü meꞌiꞌenieca ꞌüxasieya, 
müpaü metenimaicaitüni 
müvaxatacaicü müme. 
46 Metenicuvautüvecaitüni 
que memüteꞌiviyacü, peru 
ꞌasimepücateꞌuyuri mevamacatü 
teüteri. Müme müpaü 
mepütecuꞌerivacai quename 
tixaxatame hücütücai Quesusi.
Neüquiya ꞌixüarariyari 
ꞌüxasieya hepaüsita ticuxatatü, 
que mütiꞌüquitacai
22  Mericüsü Quesusi tavari 
ꞌüxasi hepaüsita ticuxatatü 

50
tinivarutaꞌüquitüani müpaü ꞌutaitü, 
ꞌIpaü catiniꞌaneni tiꞌaitametücacu 
que müꞌane taheima macave. 
2 Tevi yucuiepa mütiꞌaitametücai 
neüquiya ꞌixüarariyari niutavevieni 
yunivesie mieme. 3 Yuhesüa 
miemete teꞌuximayatamete 
nivareutanüꞌaxüani 
memüvatahüavecü müme 
meripai memutaꞌinierie 
neüquiyacü. Müme memutaꞌinierie 
mepücayünecai memacünecü. 
4 Tavari tivareutanüꞌaxüa 
teꞌuximayatamete hipame müpaü 
tivarutahüaveca, Memutaꞌinierie 
müpaü xequetenivaretahüavi, 
Neuxei, neꞌicuai ꞌapürapine, 
turusixi meteꞌucuiꞌivaxü, 
vacaisixi meta memüvaiyatüca 
xemütecuanicü, nai pütihaꞌarisie. 
Xequenacüni neüquiyapa. 
5 Memutaꞌinierie meꞌitaveꞌerietü 
masi meneutayeixüani xevitü 
yuvaxata, xevitüta yutienitapai. 
6 Hipatüta mevarutiviyaca 
teꞌuximayatametemama, ꞌaxa 
mepüvaruyuri mepüvarucui. 
7 Hicü tiꞌaitame niuyehaꞌani. 
Varenüꞌacu cuyaxi yuhesüa 
miemete menivarutixütüani müme 
teyumemivamete, vaquiecari 
meteꞌutataiyaxü. 8 ꞌAna müpaü 
tinivarutahüave yuhesüa miemete 
teꞌuximayatamete, Neüquiya 
pücuhaꞌarisieri peru memutaꞌinierie 
ꞌaixüa mepücateꞌuꞌiyaricai. 
9 ꞌAyumieme xequeneutayeixüa 
huye manuyehanesiepai. 
Yunaime xemüvaretaxeiya 
xequenivaretaꞌini neüquiyapa. 
10 Mericüsü teꞌuximayatamete 
huyeta meheutayeixüaca 
menivarucuxeürieni yunaime 

51
memüvaretaxei ꞌaxa teyuruvamete 
ꞌaixüa teyuruvamete yunaime. 
ꞌIxüaramete mecanihüpünecaitüni 
haque neüquiya meveviya.
11 Mericüsü tiꞌaitame mana 
heutahaca vaxeiyaque ꞌixüaramete, 
tevi niuxeiya mana ꞌacaime 
neüquiyapa mieme ꞌixuriqui 
mücaꞌanacatücücai. 12 Müpaü 
tinitahüave, Nehamicu ꞌacu, 
quepaütütü ꞌuva pepataha 
neüquiyapa mieme ꞌixuriqui 
pecaꞌanacatütü. Mücü cayuvatü 
tinicateitüni. 13 Hicü tiꞌaitame 
müpaü tinivarutahüave 
yuparevivamete, Xequenanahüa 
ꞌücateyasie mamateyasie, 
xequenanuyehüva tacua yüvipa. 
Mana pütasuacani püyutaqueveni. 
14 Yumüiretüsü meputaꞌinierie, peru 
hipatü xeicüa mepanayexeiyarie.
Cuviyexunu tuminieya 
(Mar icux i 12:13‑17; Rucax i 20:20 ‑26)
15 Mericüsü Pareseusixi menecüne. 
Mepuyuꞌeni que memüteꞌiviyacü 
niuquieyasie. 16 Hicü yuhesüa 
miemete teyüꞌüquitüvamete 
menivarenüꞌani hesüana, hipame 
meta Herurexisie memüteviyacai, 
müpaü memüteꞌitahüavecü, 
Neuxei tiꞌüquitame tame müpaü 
tepütemate ꞌecü yuri pemutainecü, 
Cacaüyari huyeya hepaüsita 
pemütiꞌüquitacü que mütivaiyacü, 
pemücaꞌacuerivayuriecü sepa 
xevitü que mütiyücühüave, 
yücü pemücativaxeiyacü 
teüteri. 17 Hicümüsüari, 
yaquetatineutahüavi que 
pemüticuꞌeriva. Tiꞌaitame Sesaxi 
tumini que mütivava cuviyexunusie 
mieme, titauniva mütiyutuanicü, 

Mateu 22
pücatauniva nusu. 18 Quesusi 
timaitü ꞌaxa que memiyuriecucai 
müpaü niutayüni, Cari yacü 
xeicüa xepüyüa. Titayaricutaxi 
xeneteꞌinüatatüve. 19 Tumini para 
xequeneneuxeisitüa xeime cümana 
mütiuyutua. Müme xei tuminiyari 
meniꞌüitüani. 20 Hicü müpaü 
tinivarutahüave, Quepai ramuꞌu 
püraꞌuxa, quepai püraꞌutüarica 
ꞌicü. 21 Meteꞌicühüave, Sesaxi. 
Hicü müpaü tinivarutahüave, 
Mericüte, tita Sesaxisüa mütimieme 
xequetenapinirieca Sesaxi, tita 
Cacaüyarisüa mütimieme, 
xequetenapinirieca Cacaüyari. 
22 Meꞌiꞌenieca meniuhüxiyani. Hicü 
meꞌicuꞌeirieca menecüne.
Que memüteꞌitaꞌivaviyaxü, müquite 
que memüteꞌanucuꞌuni hepaüsita 
(Mar icux i 12:18‑27; Rucax i 20:27‑40)
23 Mericüsü mücü tucarisie 
Saruseusixi hesüana meniuꞌaxüani. 
Müme müpaü pütivaniuquitücai 
quename mecaꞌanutaneniere 
müquite. Hicü müpaü 
metenitaꞌivaviya, 24 Tiꞌüquitame, 
Muisexi müpaü niutayüni, tevi 
xüca ꞌumüni türi cavarexeiyatü, 
ꞌivaya nitivitümücü yucue, türi 
nivativevimücü ꞌivaya mumüpaü 
memütetetevacacü. 25 Mericüsü 
tahesüa ꞌamenititecaitüni 
yuꞌivamatü ꞌatahutatü. Vamasi 
ꞌutineüqueca niumüni. Türi 
mücavarexeiyacaicü, yüꞌüya 
caniucuꞌeirieni mutaya mitivitünicü. 
26 Mutaya yaxeicüa tiniuyurieni, 
ꞌitivitüca niumüni, ꞌutümana 
mieme meta, ꞌatahutatü yunaitü. 
27 ꞌImatüriecaque niumüni ꞌuca. 
28 Mericüte quepaucua xeniu 

Mateu 22 ,  23
memanucuꞌuni, ꞌatahutatü 
memitivitü, que müꞌane raꞌüya 
pürayani.
29 Quesusi müpaü tinivarutaꞌeiya, 
Xepuyuyari xemücaꞌimatecü 
ꞌutüarica xapayari que maine, 
ꞌasixemücatematecü Cacaüyari 
que mütitürücaüye. 30 Quepaucua 
memanucuꞌuni mepücaneneüqueni 
mepücaviquieca, masi 
Cacaüyari niuquieya tuayamete 
vahepaü mepüꞌaneneni 
taheima. 31 Müquite que 
memüteꞌanucuꞌuni que müreꞌuxa 
cauca hasuacu xecaꞌiterüvavave 
tita mütixeꞌutahüavixü 
Cacaüyari müpaü ꞌutaitü, 
32 Ne ꞌApurahami ꞌIsahaqui 
Cacuvu necanivacacaüyaritüni, 
manuyüne. ꞌAyumieme müquite 
pücavaxata, quename vacacaüyari 
haitü. Memayeyuyuri püta 
vacacaüyari caniyuxatani, sepa 
memucui. 33 Meꞌuꞌenanaca teüteri, 
menihüxiyacaitüni ꞌüquisicayacü.
ꞌAitüarica müveꞌeme 
(Mar icux i 12:28‑34)
34 Mericüsü Pareseusixi 
meꞌuꞌenanaca que mütivarunütüa 
Saruseusixi meniuyucuxeürieni 
ꞌaxeicüa. 35 Hicü xevitü müme 
ꞌinüari niuquiyari mümaicai 
nitaꞌinüata müpaü ticuꞌivaviyatü, 
36 Tiꞌüquitame ꞌacu, que müꞌane 
ꞌaitüarica masi peuyevese ꞌinüari 
niuquiyarisie mieme. 37 ꞌIya 
rehüave, Quenenaquiꞌerieca 
Tiꞌaitame müꞌacacaüyari, nai 
que pemütiucaꞌiyari, nai 
que pemütiꞌamate, nai que 
pemüticuꞌeriva, manuyüne. 38 ꞌIcü 
ꞌaitüarica masi yemecü caneuyeveca, 

52

cananuhaitüaca. 39 ꞌUtümana 
mieme hepaüna cananuyüneni, 
ꞌAhepaü tevi quenenaquiꞌerieca que 
pemütiꞌanaquiꞌerie, ꞌanuyütü. 40 ꞌIcü 
niuqui hutatü canenucutuica ꞌinüari 
niuquiyari texaxatamete vaniuqui 
naime.
Cürisitu quepai püranive, que 
mütivarutaꞌivaviyaxü 
(Mar icux i 12:35‑37; Rucax i 20:41‑44)
41 Mericüsü Pareseusixi 
memuyucuxeürie Quesusi 
nivarutaꞌivaviya 42 müpaü 
ꞌutaitü, Que xetecuꞌeriva Cürisitu 
hepaüsita. Que müꞌane püraxiüyari. 
Müpaü meteꞌitahüavixü, Raviri 
canixiüyarieyatüni. 43 Müpaü 
tinivarutahüave, Mericüte, 
Cacaüyari ꞌIyarieya ꞌicuyuitüvacacu, 
titayari Raviritütü Netiꞌaitüvame 
titaterüvaxü müpaü ꞌutaitü,
  44 Tiꞌaitame müpaü tinitahüave 
que müꞌane münetiꞌaitüa,
Neserieta quenacani
ꞌAhetüapai mexi nevarahapani 
müme memümasiꞌacaꞌunie.
45 Mericüte, xüca Cürisitu 
titaꞌaitüani Raviri, que timasiücü 
quename xiüyarieya. 46 Xevitü 
pücayüvecai mitaꞌeiyacü. Tavari ni 
xevitü pücayuvaüriyacai tixaütü 
mütitaꞌivaviyacü ꞌarique.
Quesusi que mütivaruniuquima 
müme ꞌinüaricü 
memüteꞌüquitametetücai, 
Pareseusixi meta 
(Mar icux i 12:38‑40; Rucax i 
11:37‑54; 20:45‑47)
23  Mericüsü Quesusi 
tinivacuxaxatüvacaitüni 
teüteri yuhesüa miemete 

53
teyüꞌüquitüvameteta 2 müpaü 
ꞌutaitü, Müme ꞌinüaricü 
memüteꞌüquita Pareseusixita 
Muisexi ꞌuvenieyasie meꞌatetü 
mepüteꞌüquita. 3 ꞌAyumieme 
nai que memütexecühüave 
yaxequeteneyurieca 
yaxequetenecahuni, peru que 
memüteyurie yaxepücateyurieca 
xeme. Mepütecuxata peru 
yamepücateyurie. 4 ꞌIca 
meniucuhaꞌaritüani mahetete 
mücuanivetüca, teüteri vanaiparisie 
menivarutitütüvani, peru 
mepücayuvaüriya ni yuꞌitüvamecü 
memüvaparevienicü. 5 Nai que 
memüteyurie, yamepüteyurie 
teüteri memüvaxeiyacü xeicüa. 
ꞌEpatayeyeu cuitaxiyari cümana 
niuqui xapayari manahüa 
quepaucua yuyeiyari memüvevie, 
ꞌapünene vaꞌücari putuniyari. 
6 Püvanaque quiecame ꞌaurie 
memayaxecü ꞌixüararipa, 
teüteri vahüxie memayaxecü 
tuquita, 7 püvanaque vaürisica 
memüpitüarienicü quiecari hixüapa, 
teüteri Tiꞌüquitame meꞌutiyuatü 
memüvatahüavecü püvanaque.
8 Xemesü Tiꞌüquitame 
xepücateꞌuterüvarüvani. Xevitiüxa 
catinixeꞌüquitüaca, xeme yunaitü 
xecaniyuꞌivamaca. 9 Neꞌuquiyari 
xepücatecühüavarüvani cuiepa, 
xevitiüxa müxeꞌuquiyaricü 
taheima macave. 10 Teꞌüquitamete 
xepücateꞌuterüvarüvani, xevitiüxa 
tixeꞌüquitüvame mühücücü 
Cürisitutütü. 11 Que müꞌane 
xeme masi mümariva, peuyevese 
mücü xeparevivame mayanicü. 
12 Que müꞌane tixaütü tihücütütü 
mayuyeitüva, mücü tixaü 

Mateu 23
catihücütütü canayeitüariemücü 
masi. Que müꞌane tixaü 
catihücütütü mayuyeitüva, 
mücü masi tixautü tihücütütü 
canayeitüariemücü.
13 Xüa ꞌui xeme ꞌinüaricü 
xemüteꞌüquita, xemeta Pareseusixi, 
que xeꞌitüarieni yacü xeicüa 
xemüyüacü. Xepücavataunie 
teüteri memayeꞌaxüanicü 
mütivaꞌaitüvametünicü que 
müꞌane taheima macave. Xeme 
xepücayuvaüriya müpaü 
xemüteꞌayeꞌaxüanicü, müme meta 
memüyuvaüriya, xepüvanena.
14 Xüa ꞌui xeme ꞌinüaricü 
xemüteꞌüquita, xemeta Pareseusixi, 
que xeꞌitüarieni yacü xeicüa 
xemüyüacü. Xepütevarutixütüiri 
viyurasixi vapini, ꞌexeteheutevitü 
neneviericü, mücamasiücünicü que 
xemüteyurie. Xehesie masi yemecü 
tinahüivamücü.
15 Xüa ꞌui xeme ꞌinüaricü 
xemüteꞌüquita, xemeta Pareseusixi, 
que xeꞌitüarieni yacü xeicüa 
xemüyüacü. Naisarie haramarasie 
cuiepa xepücuꞌuva, xeꞌivautüvetü 
xeime xenücame xemayeitüanicü. 
Quepaucua xemeitaxeiya, 
xecanipata, masi yemecü hesiena 
mütinaquenicü xasi taiyariyarisie 
meucahüiyanicü, xehesie ꞌaxa 
müꞌane que mütinaque xeicüa 
pücatixaü.
16 Xüa ꞌui xeme xeꞌacücüpetü 
xemüvarahapana hipame, müpaü 
xeꞌutiyuatü, Que müꞌane tuqui 
ꞌamüpa xatatü müyühüritüa, 
yacü püyühüritüa. Me xüca 
yühüritüatü huru tepüayari xatani 
cümana müquemaritüarie tuqui, 
peuyevese yamüticamienicü que 

Mateu 23
mutayü. 17 Cari ꞌasixepücatemate, 
xepacücüpe. Que müꞌane masi 
yemecü peuyevese, huru nusu, 
tuqui nusu peuyevese tuqui huru 
müpatacü Cacaüyarisüa mieme 
mayanicü. 18 Mücü meta, que 
müꞌane xeniu mürayutimavatüre 
xatatü müyühüritüa, yacü 
püyühüritüa. Me xeniu xüca 
mavari heimana mürapine 
xatatü yühüritüani, peuyevese 
yamüticamienicü que mutayü. 
19 Xepacücüpe. Que müꞌane 
masi yemecü peuyevese, mavari 
nusu, mürayutimavatüre nusu 
peuyevese, mücü mipatacü mavari 
Cacaüyarisüa mieme mayanicü. 
20 Que müꞌane mürayutimavatürecü 
xatatü müyühüritüa, mücü 
xatatü püyühüritüa, nai heimana 
mürapine xatatü püyühüritüata. 
21 Que müꞌane müyühüritüa 
tuqui ꞌamüpa xatatü, mücü xatatü 
püyühüritüa, que müꞌane tuquita 
mayeca xatatü püyühüritüata. 
22 Que müꞌane muyuavi xatatü 
müyühüritüa Cacaüyari ꞌuvenieya 
xatatü püyühüritüa, que 
müꞌane hesiena macave xatatü 
püyühüritüata.
23 Xüa ꞌui xeme ꞌinüaricü 
xemüteꞌüquita, xemeta Pareseusixi, 
que xeꞌitüarieni yacü xeicüa 
xemüayüacü. Tamamata 
taparisie mieme, xei tapari 
xepüyuvaüriya xemixatüanicü 
Cacaüyari, ꞌasita yerüvavuena 
texuxuri cuminu naime. Peru 
xepihayeva tita masi müreuyevese 
ꞌinüari niuquiyarisie mieme, 
heiseriemecü yaxemüteyuriecacü, 
xemüteyucanenimayacacü, 
yaxemütecahunicü que 

54

xemutiyuane. Müpaü 
püta püreuyevese müpaü 
mütiyurienenicü, siepüre 
catihayevatü xei tapari 
ꞌixatüatü. 24 Xeꞌacücüpetü 
xepüvarahapana hipame. Cari 
yuꞌisarisie xepenuyecase xecüi 
xemücahexünicü, peru xepexü 
cameyu ꞌamünena.
25 Xüa ꞌui xeme ꞌinüaricü 
xemüteꞌüquita, xemeta Pareseusixi, 
que xeꞌitüarieni yacü xeicüa 
xemüyüacü. Que müꞌane herie 
xeicüa mücaꞌitiva tecüxi xacü, 
müpaü xepüyüa, peru yutaüta 
xepühüpüne xetenavacutü 
xeyutatuatü. 26 Cari Pareseu 
pehücütütü pepacüpe. Taütana meri 
quenivacuꞌitiexüa tecüxi, herieta 
ꞌitiyatü mayanicütari.
27 Xüa ꞌui xeme ꞌinüaricü 
xemüteꞌüquita, xemeta Pareseusixi, 
que xeꞌitüarieni yacü xeicüa 
xemüyüacü. Müqui teucume 
meunaximapaü xecaniꞌaneneni. 
Herie visi pütiyuxexeiya, peru 
pühüne müquite vaꞌumeyari 
naitü mücaꞌitiyatüca. 28 Xemeta 
yaxeicüa herie xeicüa müme 
heiseriemecü yamemütecahu 
vahepaü xepüteyuxexeiya, teüteri 
que memütexexeiya, peru 
xepühüpüne yacü xeicüa xeyüatü, 
yaxecatecacünicutü.
29 Xüa ꞌui xeme ꞌinüaricü 
xemüteꞌüquita, xemeta 
Pareseusixi, que xeꞌitüarieni 
yacü xeicüa xemüyüacü. 
Texaxatamete vateucumete 
xepüvaveviri, müme heiseriemecü 
yamemütecahucai vateucumete 
visi xepüteꞌuquemaritüa. 30 Müpaü 
xeputiyuane, Tame xüari xüca 

55
ꞌateꞌuꞌuvanique quepaucua 
taꞌuquiyarima ꞌamemuꞌuvacai, 
tamesüari tepücavapareviecaqueyu 
mütayeurienicü texaxatamete 
vaxuriya. 31 Xemesietü 
xepüyuhecüata, müme 
texaxatamete memüvarucui que 
xemütevanivema. 32 Xeꞌuquiyarima 
que memüteꞌisutüa mecuxi 
xequenayeꞌatüaca vahepaü.
33 Cari cuterixi 
xepühüme, terücaxi 
xepüvaꞌivama. Quepaütücacu 
xepüyutavicueisitüani 
xemücaheucaxüriyanicü 
xasi taiyariyarisie, ꞌisücame 
xetaꞌivaviyayu. 34 ꞌAyumieme 
xehesüa nepüvarenüꞌavani 
texaxatamete, temaivavemete, 
ꞌinüaricü teꞌüquitamete. Hipame 
müme xepüvacuini, curuxisie 
xepüvacavütüani, hipame 
müme xepüvativayani yutuquita, 
quiecarisie xepüvaranuyeveveiyani 
xeime quiecarisie. 35 ꞌAyumieme 
xehesie pürahüiyani yunaime 
heiseriemecü yamemütecahu 
vaxuriyacü cuiepa mütayeurivecü, 
Haveri heiseriemecü 
yamüticamiecai xuriyayacü meri, 
ꞌasita Sacariya Verequiyaxi nuꞌaya 
xuriyayacüque, xemimi tuquita 
cahetaꞌavecacu, mürayutimavatüre 
heyeyacu. 36 Niuqui caniseüyeni 
que nemütixecühüave, ꞌicü naitü 
pürahüiyani hicü miemete teüteri 
vahesie.
Quesusi yuhiverietü que mutayü 
Querusareme quiecatari vahepaüsita 
(Rucax i 13:34 ‑35)
37 Querusareme ꞌacu, 
Querusareme, ꞌahesüa quiecatari 

Mateu 23 ,  24
mecanivatacucuyani texaxatamete, 
mecanivatituaxani Cacaüyari 
nüꞌarimama ꞌahesüa memüꞌaxe. 
Müixa nepünevaüriyacai 
nemüvacuxeürienicü ꞌatüriyama, 
vacana yunivema que 
mütivacuxexeüriva yuꞌanatüa. 
Mepücayuvaüri. 38 Camüsü 
xequi ꞌuyemavetü pücuꞌeiriva. 
39 Müpaü nepütixetahüave, 
tavari xepücanesixeiya mexi 
tucari caꞌayeꞌave quepaucua 
müpaü xemutiyuaneni, ꞌAixüa 
queticuniuvani que müꞌane 
Tiꞌaitamesüa miemetütü mamie 
hepaüsita.
Quesusi que mutayü, tuqui ꞌamüpa 
que müticaꞌunarieniquecai ꞌarique 
(Mar icux i 13:1‑2; Rucax i 21:5‑6)
24  Mericüsü Quesusi tuqui 
ꞌamüpata vayeyaca 
neyani. Hesüana miemete 
teyüꞌüquitüvamete ꞌaura menacüne 
meꞌixeisitüanique quite tuqui 
curaruyarita miemete. 2 Mücü 
müpaü tinivacühüaveni, Xeteꞌixeiya 
ꞌicü naime. Niuqui caniseüyeni 
que nemütixecühüave, tete 
pücahayevarieni yuheima ꞌatetü. 
Naitü masi nicaꞌunariemücü.
ꞌInüari que mütimasiücüni 
taparirümecacu 
(Mar icux i 13:3‑23; Rucax i 21:7‑24; 17:22‑24)
3 Hicü mana ꞌayerücu 
Huriva Matiꞌu yemuriyarisie 
teyüꞌüquitüvamete ꞌauriena 
menacüne yühücüate mecutecacu. 
Müpaü metenitahüave, 
Quetatineutaxatüa quepaucua 
müpaü pütiyüni que pemainecai. 
Tita tiꞌinüariyaritüni quepaucua 

Mateu 24
pemunuani, quepaucua 
mütaparirümeni. 4 Hicü 
Quesusi müpaü tivacühüave, 
Xequeneyucuerivayurieca capa 
xevitü tixeꞌuꞌirüviyacü. 5 Yumüiretü 
mepüꞌaxüani müpaü meꞌutiyuatü 
quename nehesüa memiemete, 
Neri Cürisitu nepühücü, 
meꞌutiyuatü. Mepütevaꞌirüviya 
yumüireme. 6 Xepüvaꞌenieni 
cuyaxi meyucuitüveme, cuya 
niuqui xepüꞌenieni. Yumarima 
xepücaxamurieca. Peuyevese 
müpaü mütiyünicü, peru ꞌacuxi 
naitü pücatapare mücücü. 
7 Nuivarite mecaniyehaꞌacuni 
mevacuicutü hipame nuivarite. 
Xexuime cuieyarisie quiecatari 
mepüyehaꞌani, hipame cuieyarisie 
miemete mevacuicutü. Naisarie 
vaüca cuiniya canitixuaverimücü, 
haca canitavemücü cuie 
canitayuamücü. 8 ꞌIcü naitü 
müpaü tiyüyu, mücücü cuiniya 
püsutüarieni xeicüa.
9 ꞌAnari mecanixeyetuacuni 
xemüꞌuximatüariecacü. 
Mepüxecuinisü, yunaitü nuivarite 
mepüxeꞌuxiveꞌerieca nehesüa 
xemümiemetecü. 10 ꞌAna yumüiretü 
mepücunuitüarieni, mepüyuyetuani 
mepüyuyeꞌuxiveꞌerieni. 
11 Yumüiretü texaxatamete 
mepanucuꞌuni meteꞌitavatü. 
Mepütevaꞌirüviya yumüireme. 
12 Cuini mieme memücayuvaüriyacü 
yamemütecahunicü, ꞌayumieme 
yumüiretü mepütivaüripiximeni 
que memüteyucanaquiꞌerie. 
13 Que müꞌane tiucaꞌenivatü 
ꞌamuyeicani tapareyuque, mücü 
canitavicueisitüariemücü. 
14 ꞌIcü niuquiꞌaixüa 

56

manuyüne que mütiꞌane ꞌIya 
tiꞌaitametücacü manuyüne, 
mücü catinicuxaxasivamücü 
naisarie memeutitei teüteri, 
memühecüasitüiyarienicü yunaitü 
nuivarite. ꞌAnaque nitaparimücü.
15 ꞌUxaꞌatüni xepixeiya 
mücü tevi müvaseviximani 
müracumaveriyani mana ꞌutiveme 
haque mevayepasie Cacaüyarisie 
mieme, Cacaüyari que mutayü 
Tanieri tixaxatame yaꞌutainecacu, 
titerüvame quetimaive tita 
mütixata. 16 ꞌAnari müme Cureya 
cuieyarisie memeꞌuvani hürisiepai 
mequeꞌuyutaꞌunaxüani. 17 Que 
müꞌane caretasie müyeca ꞌuxipietü, 
yapaucua queꞌanacayani. Ni 
yuquita pücaheutahani yupini 
tivayepinique, püyutaꞌuna püta. 
18 Que müꞌane yeuta meyeicani 
yuꞌutüma pücanuani yüꞌücari 
tivayehurienique. 19 Xüa ꞌui 
müme memuhuca, müme 
memütesisitüani mücü tucari 
ꞌayeꞌayu. 20 Xequeneyunenevieca 
muhaütüsie mücaꞌayeꞌanicü 
xemüyutaꞌunaxüanicü, mesü 
ꞌuxipiya tucarisie caꞌayeꞌanicü. 
21 ꞌAna cuini mieme 
ꞌuximatüarica canitixuaverimücü 
yamemücateꞌuximatüarievavepaü 
cuie munetüariepai hicüque, tavari 
que mücatitixuavere ꞌariqueta. 
22 Mücü ꞌuximatüarica xüca 
ꞌesicareuteritüarienique, ni xevitü 
haquevasü pücatavicueniqueyu. 
Peru memanuyexeiyarie vacü, 
ꞌuximatüarica ꞌesipüreuteritüarieni.
23 ꞌAnari xüca xevitü müpaü 
tixecühüaveni, Camü ꞌena 
caniuyeicani Cürisitu, Camü 
mana, xüca haineni nusu, yuri 

57
xepücateꞌerieca. 24 Meteꞌitavatü 
mepüꞌaxüani Cürisitusixi 
meyuxatatü texaxatamete 
meyuxatatü. ꞌInüari mepütivevieni 
mamarivaveme metevaꞌirüviyaque 
ꞌasita müme memanuyexeiyarie 
xüca meyüvavenique. 25 Tamüsü 
müpaü catiyüvecacu cuxi, 
müpaü nepütixeꞌutahüavixü. 
26 ꞌAyumieme xüca müpaü 
metexecühüaveni, Neuxei, 
macumavesie neyeicani, mana 
xepücaheuyeneicani. Xüca müpaü 
metexecühüaveni, Neuxei, quita 
petiꞌaviesie, yuri xepücateꞌerieca. 
27 Merücariya naisarie que 
mütimasiücü muyuavisie tahixüata 
ꞌumerücatü tasutüapai, müpaüta 
naisarie catinimasiücücamücü 
quepaucua munuani Yuri Tevi. 
28 Canimasiücüni caxari sepa haque 
meca, mana meniyucuxeüriecuni 
virücüxi.
Yuri Tevi que mütinuani 
(Mar icux i 13:24 ‑37; Rucax i 
21:25‑33; 17:26 ‑30, 34 ‑36)
29 ꞌAna cuitü ꞌuximatüarica 
heunuayu, tau niyürimücü, meseri 
pücahecüarivieni, xuravesixi 
mepücaxürieni muyuavisie miemete, 
müme türücariya memexeiya 
muyuavisie mepücuyuitüarieni. 
30 ꞌAna masiücütü canayeimücü 
Yuri Tevi ꞌinüarieya taheima. 
ꞌAna yunaitü nuivarite cuiepa 
memütama meniyutihiveriecuni, 
mecanixeiyacuni Yuri Tevi 
muyuavisie mieme haisata 
ꞌacamiecame, türücaüyetü cui 
xavatütü. 31 Cuxineta hüsiyacacu 
püvatanüꞌaxüani yutupirisixima, 
müme mepüvacuxeürieni müme 

Mateu 24
müvaranuyexei, taserieta taꞌutata 
tahixüata tasutüapai memuꞌuva, 
naisarie cuie manuniere 
muyuavitüa.
32 Pinicü xequeteneyüꞌüquitüaca. 
Quepaucua xavari mücavivieni 
xüca yürani, xüca mamateya 
cuneicani, müpaü xepütemaica 
tasüari ꞌauracacutüca. 33 Xemeta 
yaxeicüa quepaucua xemixeiya 
ꞌipaü tiyüanecacu naitü, müpaü 
xequetenemaica quename hehura 
quitenie mütaꞌaximenipaü. 34 Niuqui 
caniseüyeni que nemütixecühüave, 
Hicü miemete mepücacuini mexi 
caꞌayeꞌave ꞌicü naitü. 35 Muyuavi cuie 
pütixüni, peru neniuqui pücaxüni.
36 Tevi ꞌasipücatimate 
quepaucua mayeꞌani mücü tucari. 
Taheima miemete tupirisixita 
ꞌasimepücatemate, Cacaüyari Nuꞌaya 
ꞌasipücatimate, ꞌuquiyarieya xeicüa 
pütimate.
37 Que mütiuyü Nuhexi 
ꞌamuyeicacaisie, müpaüta 
catiniyümücü quepaucua 
Yuri Tevi munuani. 38 ꞌAnapai 
memücatihauvecai 
cuxi, mepütecuatüvecai 
mepüꞌietüvecai mepüneneüquecai 
mepüvatavitütüvacai. ꞌAriqueque 
tucari nayeꞌani quepaucua 
Nuhexi meutaha canuvasie. 
39 ꞌAsimepücatemaicai, ꞌariqueque 
xeicüa quepaucua ha mütitüa 
müvarehausitüa yunaime. Yaxeicüa 
catiniyümücü quepaucua Yuri 
Tevi munuani. 40 ꞌAnari yuhutatü 
xüca meꞌuꞌuvani vaxata, xevitü 
panutivitüquieni xevitü pücuꞌeiriva. 
41 Yuhutatü xüca metüxüni yuꞌaurie, 
xevitü ranutivitüquieni xevitü 
ticuꞌeiriva.

Mateu 24 ,  25
42 ꞌAyumieme xequenayeneniereni 
ꞌasixemücatematecü que 
müꞌane tucarisie munuani 
xecusiyari. 43 ꞌIpaüsiere 
xequetenemaica, quiecame xüca 
müpaü timaicaque que müꞌane 
hurayarisie munuaniquecai 
tinavayame, payeniereniqueyu 
pücaꞌipitüaniqueyu meutahanicü 
quitana. 44 ꞌAyumieme xemeta 
xequenehaꞌarisieca. Quepaucua 
canuaximeme xemüꞌerieca, ꞌana 
caninuamücü Yuri Tevi.
Tiꞌuximayatame yamüticamie 
yamücaticamie 
(Rucax i 12:41‑48)
45 Qui cusiyari que müꞌane 
pühüritüani yuquita miemete 
teꞌuximayatamete vacü, 
mütivaminicü quepaucua 
memeiyehüva. Que 
müꞌane yamüticamie, que 
müꞌane müyumate, mücü 
canihüritüariemücü. 46 ꞌAixüa 
püꞌitüarieni ꞌiya tiꞌuximayatame 
xüca cusiyarieya nuame ꞌitaxeiya 
müpaü tiyurieneme. 47 Niuqui 
caniseüyeni que nemütixecühüave, 
pütihüritüani yupini hepaüsita 
naime. 48 Me xüca ꞌiya 
tiꞌuximayatame ꞌaxa tiucaꞌiyaritü 
müpaü tiyücühüaveni yuꞌiyarisie, 
Necusiyari ꞌepüreutevi canuavetü, 
49 xüca varutivatüyani yuhepaü 
teꞌuximayatamete, xüca ticucuaneni 
xüca cuꞌieneni tarüvecarixi 
vahamatü, 50 mücü tiꞌuximayatame 
cusiyarieya caninuamücü 
quepaucua mücaꞌicuevie yapaucua 
quepaucua ꞌasimücatimate 
tiꞌuximayatame. 51 Hixüata piviteni 
mücü, müme yacü xeicüa memüyüa 

58

vahepaü pütipitüani. Manari 
putasuacani püyutaqueveni.
Tamamata ꞌüimarixi vaꞌüxasi 
hepaüsita ticuxatatü, que 
mütiꞌüquitacai
25  Mericüsü ꞌana ꞌipaü 
catiniꞌanemücü 
tiꞌaitametücacu que müꞌane taheima 
macave. Neüquiyapa, neneüqueme 
mücueviyasie ꞌüimarixi tamamata 
yücüxeme meꞌaꞌütü menecüne 
meꞌinaqueque. 2 Yuꞌauxüvitü müme 
ꞌasimepücatemaicai, yuꞌauxüvitü 
mepütemaivavecai. 3 Müme 
ꞌasimemücatemaicai yücüxeme 
meꞌaꞌütü haseitiyari mepücaheyeha. 
4 Memütemaivavecai haseiti 
mepahapacai puteyasie yemaneme 
yücüxeme meꞌaꞌütü. 5 Yunaitü 
mepeucusicucai neneüqueme 
ꞌereutevicacu, meneucusu. 6 Tücari 
hixüapa xevitü niutahiva, Neuxei 
neneüqueme mana pamie, 
xequenenaquiyu, ꞌutaitü. 7 Hicü 
ꞌüimarixi yunaitü menenucuꞌuni, 
menicuhaꞌaritüani yücüxeme. 
8 Müme ꞌasimemücatemaicai 
müpaü metenivarutahüave 
memütemaivavecai, ꞌEsiva 
xequetaneumicua yuhaseiti, 
tame tacüxeme mütüxüaximecü. 
9 Memütemaivavecai müpaü 
metenivarutaꞌeiya, Tietüsü 
catinaquimücü tahesie mieme 
xehesie miemeta. Mecuxi 
xequenehu tetuayamete vahesüa, 
xequenenanai yuhesie mieme. 
10 Hicü mexi meheinanetüvecai 
neneüqueme caninuani. Müme 
memucuhaꞌarisie ꞌutümana 
meneutahaxüani ꞌixüararipa. 
Quitenie neucunare. 11 ꞌArique 

59
mücaque memeicunanai 
mecaniuꞌaxüani ꞌüimarixi müpaü 
meꞌutiyuatü, Tiꞌaitame ꞌacu, 
Tiꞌaitame, quetatineuyepiri. 12 Mücü 
müpaü tivacühüave, Yuricü 
nepücaxemate.
13 ꞌAyumieme nepaine, 
xemeta xequenayeneniereni 
ꞌasixemücatematecü que müꞌane 
tucarisie que müꞌane hurayarisie 
munuani.
Vaücava tumini ꞌüxasieya hepaüsita 
ticuxatatü, que mütiꞌüquitacai
14 Mücü meta, ꞌipaü 
catiniꞌanemücü, tevi teva 
müyemiecai que mütiuyuri. 
Yuꞌaurie nivarutahüave yuhesüa 
miemete teꞌuximayatamete. Yupini 
tinivayetuirieni.
15 Xeime niuꞌüitüani ꞌauxüme 
quirivayari tumini, xeimeta huta 
quirivayari tiuꞌüitüa, xeimeta 
xei quirivayari tumini. Que 
memüteyüvavecai yuxexuitü, 
yapaümeme mepuꞌüitüarie. Hicü 
neyani. 16 Que müꞌane ꞌauxüme 
quirivayari muꞌüitüarie tumini, 
cuitü neyani, mücücü tinituacaitüni. 
Tavari ꞌauxüme quirivayari 
panaꞌivaxü tumini. 17 Yaxeicüa 
ꞌiya hutame muꞌüitüarie tavari 
hutame ranaꞌivaxü. 18 Peru ꞌiya 
xei quirivayari muꞌüitüarie mana 
vayeyaca cuieta nivatiꞌinieni 
titiꞌavietaxü yucusiyari tuminieya.
19 Mericüsü teꞌuximayatamete 
vacusiyari ꞌepüreuterixü, 
ꞌariqueque caninuani. Cuenita 
nivaruvevirieni. 20 Que müꞌane 
ꞌauxüme quirivayari muꞌüitüarie 
nuaca, niꞌatüirieni tamamata 
quirivayari müpaü ꞌutaitü, Cusiyari 

Mateu 25
ꞌecü tumini ꞌauxüme quirivayari 
pepünesiꞌuyetuiri. Neuxei, mücücü 
tavari ꞌauxüme quirivayari 
nepanaꞌivaxü. 21 Cusiyarieya 
müpaü tinitahüave, ꞌAixüa puyü, 
tiꞌuximayatame pecanihücütüni 
ꞌaixüa pemütiucaꞌiyari 
yapemüticamie. ꞌEsivacütütü 
yapepüticamiecai, hicü vaüca 
nepümatihüritüani. ꞌAcusiyaripaü 
peꞌatemavietü pequeꞌayani. 22 Hicü 
ꞌiya huta quirivayari muꞌüitüarie 
nuaca müpaü niutayüni, Cusiyari 
ꞌecü tumini huta quirivayari 
pepünesiꞌuyetuiri. Neuxei 
mücücü tavari huta quirivayari 
nepanaꞌivaxü. 23 Cusiyarieya 
müpaü tinitahüave, ꞌAixüa 
puyü, tiꞌuximayatame ꞌaixüa 
pemütiucaꞌiyari yapemüticamie 
pecanihücütüni. ꞌEsivacütütü 
yapepüticamiecai, hicü vaüca 
nepümatihüritüani. ꞌAcusiyaripaü 
peꞌatemavietü pequeꞌayani. 
24 Hicü ꞌiya xei quirivayari 
mutanaquiꞌerie müpaü niutayüni, 
Cusiyari nepümasimate ꞌecü 
pemaꞌaꞌeriyacü. Pepucaꞌisana haque 
pemücahecaꞌe, pepicuxexeüriva 
haque pemücaheicaxüri. 25 Neri 
nematü neneyani netitiꞌavietaxü 
ꞌatumini cuieta. Camü ꞌapini. 
26 Hicü cusiyarieya müpaü 
tinitahüave, Cari tiꞌuximayatame 
ꞌaxa pemütiucaꞌiyari pemüꞌaꞌüraxi 
pecanihücütüni. ꞌEcüsietü 
pepünesimate que nemütiucaꞌisana 
haque nemücahecaꞌe, que 
nemüticuxexeüriva haque 
nemücaheicaxüri. 27 ꞌAyumieme 
peuyevecai ꞌecü siqueresü 
netumini pemüyetuanicü tumini 
hüvemete vahesüa, ne nenuame 

Mateu 25
nepini nemütitanaquiꞌerienicü 
yapaümeme ꞌanaꞌivayu. 28 Tamüsü 
xequenenavairi ꞌiya tuminieya, 
xequeneꞌüitüa ꞌiya tamamata 
quirivayari mexeiya. 29 Que müꞌane 
tixaütü mürexeiya tavari cuxi 
pütimiquieni, manayuhayevanicü. 
Que müꞌane tixaü mücarexeiya, 
sepa que mütitita mürexeiya, 
pütinavaiyarieni. 30 ꞌIya 
tiꞌuximayatame ꞌasimücatiuyuri 
xequenanuyehüva tacua yüvipa. 
Mana putasuacani pütiyutaqueveni.
ꞌIsücame que mütivataꞌivaviya 
nuivarite
31 Mericüsü quepaucua 
munuani Yuri Tevi marivetü, 
yunaitü tupirisiximama 
meꞌiteütacacu Cacaüyarisie 
mieme memüpasie, ꞌana marivetü 
payerüni yuꞌuvenisie. 32 Yunaitü 
nuivarite menicuxeüriyacuni 
hüxiena. Nivapatamücü, muxasi 
vahüveme que mütivapata 
muxasi sipuri. 33 Muxasi 
nivatiꞌuitüamücü yuserieta sipuri 
yuꞌutata. 34 ꞌAna Tiꞌaitame müpaü 
pütivatahüave müme serietana 
memütiꞌuni, Xequenayeꞌaxüari 
xeme. Neꞌuquiyari ꞌaixüa paine 
xehepaüsita. Xeheixeiyatü 
xequenacüni tixeꞌaitüvametüme, 
xehesie mieme que mütiucuhaꞌarisie 
quepaucua cuie munetüarie. 
35 Ne neheuhacamücücacu 
xepüneteꞌumi, neheuharimücücacu 
xepünesiꞌuharitüa, 
necuyeicametüme 
xepünesiꞌutanaquiꞌeri, 
36 nemavecacu 
xepünesiꞌuquemaritüa, neticuyecacu 
xepünesiꞌüviyacai, neꞌanutahüiyacu 

60

nehesüa xepüꞌaxecai. 37 ꞌAnari 
müme heiseriemecü yamemütecahu 
müpaü metenitahüavicuni, 
Tiꞌaitame quepaucua 
tepümasiꞌuxei peheuhacamücüme 
temateꞌumi, peheuharimücüme 
tepümasiꞌuharitüa. 38 Quepaucuasü 
tepümasiꞌuxei pecuyeicame 
temasiꞌutanaquiꞌeri, pemaveme 
temateꞌutiquemaritüa. 39 Quepaucua 
tepümasiꞌuxei peticuyeme 
peꞌanutahüiyacu ꞌahesüa 
teteꞌaxecai. 40 Hicü Tiꞌaitame 
müpaü tinivatahüavimücü, 
Niuqui caniseüyeni que 
nemütixecühüave, müpaü que 
xemüvaruyurie ꞌime neꞌivama sepa 
memüꞌimatüremetetücai, müpaü 
xepünesiꞌuyuri ne.
41 Hicü müpaü pütivacühüavenita 
müme ꞌutatana memütiꞌuni, 
Nehesüa xequeneutayeixüa 
xeme ꞌaxa xemütecühüavarüva. 
Tai yuheyemecü mütaꞌasie 
Cauyumariesie mieme 
tupirisiximama vahesie mieme 
mucuhaꞌarisiesie xequenehu. 42 Neri 
neheuhacamücücacu xepücaneteꞌumi. 
Neheuharimücücacu 
xepücanesiꞌuharitüa. 
43 Necuyeicametüme 
xepücanesiꞌutanaquiꞌerie, 
nemavecacu 
xepücanesiꞌutiquemaritüa, 
neticuyecacu neꞌanutahüiyacu 
xepücanesiꞌüviyacai. 44 ꞌAnari 
müme müpaü metenitahüavicuni, 
Tiꞌaitame quepaucua 
tepümasiꞌuxei peheuhacamücüme 
peheuharimücüme pecuyeicame 
pemaveme peticuyeme 
peꞌanutahüiyacu, temücatavaüriyacai 
temasiparevienicü. 45 Hicü 

61
müpaü tinivatahüavimücü, 
Niuqui caniseüyeni que 
nemütixecühüave, müpaü que 
xemücavaruyuri ꞌime neꞌivama sepa 
memüꞌimatüremetetücai, müpaü 
xepücanesiꞌuyuri ne. 46 Mümesü 
mecaniyehuni yuheyemecü 
memüꞌuximatüariecacü, müme 
heiseriemecü yamemütecahu tucari 
mücaxüve memexeiyacü püta 
mecaniyehuni.
Que memüteꞌimieniquecai Quesusi 
(Mar icux i 14:1‑2; Rucax i 
22:1‑2; Vani 11:45‑53)
26  Mericüsü Quesusi ꞌinüca 
ꞌicü niuqui naime, müpaü 
tinivarutahüave yuhesüa miemete 
teyüꞌüquitüvamete, 2 Xeme müpaü 
xepütemate, huta tucari ꞌanucayayu, 
Pasicua ꞌixüarari canatinemücü 
quepaucua temeꞌeriva, Cacaüyari 
que mütivaruhayevaxü tateüterima. 
ꞌAna Yuri Tevi nehücütütü 
neniyetuiyamücü curuxisie 
nemümierienicü.
3 Hicü ꞌana maraꞌacate 
memühüritüariecai 
teüteri vaꞌuquiyarima 
meniuyucuxeürieni maraꞌacame 
mühüritüariecaisüa Caipasi 
mütitevacaisüa. 4 Meniuyuꞌenieni, 
meꞌicuamaname memiviyacü 
Quesusi, memimienicü. 5 Müpaü 
meniutiyuanecaitüni, ꞌIxüaramete 
vahüxie xeicüa tepücaꞌiviya, teüteri 
meꞌuyuxamurienicü.
Visi muꞌüa que mütiucaviriyari 
Quesusisie 
(Mar icux i 14:3‑9; Vani 12:1‑8)
6 Mericüsü Quesusi mana 
niucateitüni Vetaniyasie Simunisüa 

Mateu 25 ,  26
cuiniyacü meripai mücaꞌitiyacaisüa. 
7 Hicü ꞌuca mana ninuani tete 
puteyayari visi müꞌane ꞌahanatü 
visi muꞌüa ꞌayeꞌüneme cuini 
mieme mürayeꞌaxe. Neitituani 
Quesusi muꞌuyasie ticuacacu. 
8 Hicü teyüꞌüquitüvamete 
meꞌixeiyatü meniuyehaꞌani müpaü 
meꞌutiyuatü, Titayaricutaxi yacü 
xeicüa reiyehüa. 9 Püyüveniqueyu 
vaücavamecü mütuiyacacü, 
tuminiyari memümiquienicü 
memümamave. 10 Quesusi müpaü 
retimaica, müpaü tinivarutahüave, 
Titayari xeteꞌiꞌuximatüa ꞌuca. 
ꞌAixüa tiniuyurieni nehesie 
mieme. 11 ꞌUxaꞌatüni varie 
ꞌamecaniuꞌuvacuni memümamave 
xehesüa, nesiere xehesüa 
ꞌanepücaꞌuyeicani ꞌuxaꞌatüni 
varie. 12 ꞌIpaü que müreititua visi 
muꞌüa nehesie, nesicuhaꞌaritüatü 
nemücateuquienicü müpaü 
pütiuyuri. 13 Niuqui caniseüyeni 
que nemütixecühüave, sepanetü 
haque ꞌicü niuqui ꞌaixüa manuyüne 
hepaüsita mecuxaxasivani naisarie 
cuiepa, que mütiuyuri ꞌicü ꞌuca 
canitaxasiemücü maꞌerivanicü.
Cura que mütiuyuvaüri miyetuanicü 
Quesusi 
(Mar icux i 14:10 ‑11; Rucax i 22:3‑6)
14 Mericüsü Cura Tamamata 
Heimana Yuhutame müxevitütücai 
ꞌIsicariutitanaca mütitevacai 
mana neyani maraꞌacate 
memühüritüariecai vahesüa. 
15 Müpaü tinivarutahüave, Tita 
xeneteꞌüitüani nemüxeyetuirienicü. 
Müme yuhamatüa meꞌuyuꞌenieca 
xei teviyari heimana tamamata 
meniꞌüitüani pürata tuminiyari. 

Mateu 26
16 ꞌAna nisutüani ticuvaunetü 
quepaucua ꞌaixüa müyüniqueyu 
müvayetuirienicü.
Tiꞌaitame ꞌIcuaiya que mütiuꞌaisie 
ꞌinüariyari 
(Mar icux i 14:12‑25; Rucax i 22:7‑23; Vani 
13:21‑30; 1 Cur init utar i 11:23‑26)
17 Mericüsü ꞌanatücacu Pa 
Mücacuxanariyari tucariyari, 
teyüꞌüquitüvamete Quesusi 
ꞌaurie meniuyucuxeürieni müpaü 
meꞌutiyuatü, Haque masihenaque 
ꞌaixüa temeiyurienicü, ꞌecü 
ꞌixüarari ꞌicuaiyari pemürecuanicü. 
18 Müpaü tivacühüave, Xeimesüa 
xequenehu quiecarisie. 
Müpaü xequetenetahüavi, 
Tiꞌüquitame müpaü paine, 
Netucari caneutihuraniri. 
ꞌAquita Pasicua ꞌixüarari 
nepütavevieniqueyu nehesüa 
miemete teyüꞌüquitüvamete 
vahamatü. 19 Hicü Quesusi que 
mütivarutaꞌaitüa yamepüteꞌuyurie. 
ꞌAixüa mepiyuri Pasicua ꞌixüarari 
ꞌicuaiyari, para memeꞌerivanicü 
Cacaüyari que mütivaruhayevaxü 
vateüterima.
20 Hicü ꞌucutaicairecu mexa 
ꞌaurie nayerüni Tamamata 
Heimana Yuhutame vahamatü. 
21 Metecuacacu müpaü 
niutayüni, Niuqui caniseüyeni 
que nemütixecühüave, xevitü 
xeme pünesiyetuani. 22 Cuini 
mieme meyuhiverietü yuxexuitü 
müpaü metenitihüavetücüne, 
Ne netihücü Tiꞌaitame. 23 ꞌIya 
müpaü tinivarutahüave, Xevitü 
canihücütüni nehamatü pa 
manatiꞌüve xacüsie, ꞌiya 
caneniyetuamücü. 24 Yuri Tevi 

62

que nemütiteva necaniyemieni 
nemümierienicü que müreꞌuxa 
nehepaüsita, peru xüa ꞌui ꞌiya tevi 
que müꞌane münesiyetuani Yuri 
Tevi nehücütüme. Masi ꞌaixüa 
püꞌaneniqueyu xüca caꞌutinuivaque 
ꞌiya tevi. 25 Hicü miyetuaniquecai 
Curatütü müpaü niutayüni, 
Tiꞌüquitame netihücü ne. Rehüave, 
ꞌEcüsü müpaü pecaniutaineni.
26 Hicü metecuacacu Quesusi 
pa nanucuꞌüni. ꞌAixüa ꞌutayüca 
Cacaüyari hepaüsita pa hepaüsita, 
nititara tivarumi teyüꞌüquitüvamete. 
Müpaü niutayüni, Xequenanuꞌüi 
xequeneuticuaꞌi. ꞌIcü 
caninevaiyaritüni. 27 Hicü 
ꞌenucuhanaca tecüxi, pamüpariyusi 
ꞌipitüaca Cacaüyari, nivaruꞌitüani 
müpaü ꞌutaitü, Yunaitü 
xequenanutiꞌiexüa ꞌicü. 28 ꞌIcü 
caninexuriyatüni, türatu mühecua 
caniseiriyamücü. Yumüireme 
vahesie mieme nitayeuriemücü 
memüteheuyehüviyarienicü 
ꞌaxa memüteꞌuyuricü. 29 Müpaü 
nepütixecühüave, tavari havaicü 
nepücaꞌenuꞌieni ꞌicü caxie hayari, 
mexi tucari caꞌayeꞌave quepaucua 
hecuamecü nemenuꞌieni xehamatü 
haque neꞌuquiyari müreꞌaita.
Quesusi que mutayü, Pecuru que 
mütiyucuꞌimavaniquecai, quename 
caꞌimaicai ꞌutaitü 
(Mar icux i 14:26 ‑31; Rucax i 
22:31‑34; Vani 13:36 ‑38)
30 Hicü cuicari Cacaüyari 
hepaüsita meꞌuticuicaca menecüne 
Huriva Matiꞌu. 31 Hicü Quesusi 
müpaü tinivarutahüave, Xeme 
yunaitü xepücunuitüarieni 
ꞌicü tücarisie necümana. 

63
Müpaü püreꞌuxa, Nepimieni 
muxasi vahüveme, muxasi 
müvaꞌüviyacai menitaxüriexüacuni. 
32 Nemierieme neꞌanucuqueme 
nenixeꞌanucuhaitüiyamücü 
Carereyasiepaitü. 33 Hicü Pecuru 
müpaü tinitahüave, Sepanetü 
yunaitü memucunuitüarie 
ꞌacümana, ne hasuacu 
nepücacunuani. 34 Quesusi 
rehüave, Niuqui caniseüyeni que 
nematicühüave, ꞌicü tücarisie 
vacana ꞌuquiri catahivavecacu cuxi, 
ꞌecü haicacüa pepüꞌacuꞌimavani, 
quename pecanesimate peꞌutaitü. 
35 Pecuru rehüave, Sepanetü 
meuyevese ꞌahamatü nemumierieni, 
nepücanecuꞌimavani quename 
necamasimate neꞌutaitü. Yunaitü 
teyüꞌüquitüvamete yaxeicüa 
meniutiyuanecaitüni.
Quesusi que mütiyutanenevie 
Quetisemanisie 
(Mar icux i 14:32‑42; Rucax i 22:39‑46)
36 Mericüsü Quesusi 
Quetisemani mütiuyetevasie 
netaꞌani vahamatü. Müpaü 
tinivarutahüave teyüꞌüquitüvamete, 
ꞌUva xequenateni, ne mexicuxi 
ꞌuma nepünenenevimie. 37 Hicü 
Pecurumame Severeu nivemama 
yuhutame nivarevitüni 
manapai, nisutüani yuhiverietü 
yuꞌiyaritüatü. 38 Hicü müpaü 
tinivarutahüave, Neꞌiyarisie 
cuini mieme neninehiverieca, 
mücücü nenimüximeni. 
ꞌUva xequeneyuhayeva 
xequenetaneniereni nehamatü. 
39 ꞌEsiva ꞌuma ꞌuyaca 
niutihüximaqueni. Niyutanenevieni 
müpaü ꞌutaitü, Neꞌuquiyari xüca 

Mateu 26
tüma yüvenique mücaꞌayeꞌanicü, 
ꞌicü hivericacü nemücaꞌitüarienicü 
cuerietü. Mesü que münetinaque 
ne pücatixaü, que matinaque 
ꞌecü püta yanequeꞌitüarieni. 
40 Teyüꞌüquitüvamete 
memanatecaisie nuaca, 
nivaretaxeiya mecusume. 
Müpaü tinitahüave Pecuru, ꞌEꞌe 
xecateyüvavecai siqueresü xei 
hurayari xemütanenierenicü 
nehamatü. 41 Xequenetaneniereni, 
xequeneyunenevieca capa ꞌaxa 
xeteꞌuyurienicü xeꞌutaꞌinüasieme. 
Xeꞌiyari caniyuvaüriyani, xevaiyari 
masi puverani.
42 Hicü hutarieca heyaca 
niyutanenevieni müpaü ꞌutaitü, 
Neꞌuquiyari, xüca cayüveni 
ꞌicü manuyeyanicü, xüca 
heuyeveca yanemüꞌitüarienicü, 
que mümatinaque 
yaquetiuyüni. 43 Nuaca tavari 
nivaretaxeiya mecusume, 
memücusimarietücateicü. 
44 Varucuꞌeirieca tavari heyaca 
hairieca tiyutanenevi yaxeicüa 
ꞌutaitü. 45 Hicü teyüꞌüquitüvamete 
memanatecaisie nuaca müpaü 
tinivarutahüave, Xetecusu 
cuxi xeteꞌuxipie. Camü, 
canayeꞌaximeniri, Yuri Tevi que 
nemütihücü, nemüyetuiyanicü 
ꞌaxa teyuruvamete vahesüa. 
46 Xequenanucuꞌuti tepüvanaquiyu. 
Que müꞌane münesiyetuani 
ꞌacanamieni.
Quesusi que mütiuviyarie 
(Mar icux i 14:43‑50; Rucax i 
22:47‑53; Vani 18:2‑11)
47 Mericüsü ꞌutaniucacacu cuxi 
Cura mana caninuani Tamamata 

Mateu 26
Heimana Yuhutame müxevitütücai. 
Yuvaücavame teüteri yuhamame 
nivaravitücücaitüni ꞌixiparate 
cüyexi meteꞌuꞌücame, maraꞌacate 
memühüritüariecai teüteri 
vaꞌuquiyarima mevareyenüꞌacu. 
48 ꞌIya miyetuaniquecai ꞌinüari 
püvarupitüa mevayecünirümecacu, 
müpaü ꞌutaitü, Que müꞌane 
nemütavaüritüani neꞌiꞌisetü, mücü 
canihücütüni. Xequeneuviya. 
49 Hicü Quesusisüa nuaca müpaü 
niutayüni, Que ꞌacu Tiꞌüquitame. 
Niꞌiseni. 50 Hicü Quesusi müpaü 
tinitahüave, Nehamicu, titacü 
pemütinua, yaquetineuyuri. Hicü 
ꞌauriena meꞌuyucuxeürieca, Quesusi 
meniuviya.
51 Müme Quesusimatü 
memuꞌuvacai xevitü nivatihana 
yuꞌixipara. ꞌIvaca tiꞌuximayatame 
maraꞌacame mühüritüariecaisüa 
mieme, nacaya naviteni. 52 Hicü 
Quesusi müpaü tinitahüave, 
Painatana queneucaꞌuta ꞌaꞌixipara. 
Yunaitü ꞌixiparasie memüteviya, 
ꞌixiparacü mepücaꞌunarieni. 
53 Müpaü pecaticuꞌeriva 
nemüyüvecü nemitavavirienicü 
neꞌuquiyari, mücü cuitü 
müvaranüꞌanicü yutupirisixima 
tamamata heimana huta vaxayari 
meyupaümeme. 54 Peru xüca 
müpaü netiyurienique, quepaü 
rayeꞌaniqueyu ꞌutüarica meuyevese 
ꞌipaü mütiyüni manuyüne. 55 Hicü 
ꞌana Quesusi müpaü tinivarutahüave 
teüteri, Cari xepeyecü ꞌixiparate 
cüyexi xeꞌuꞌütü xenesiviyaque, que 
mütiviviyarüva tinavayame. Müixa 
tuquita nenayecateitüni tucaricü 
netiꞌüquitatü. ꞌAna xepücanesihevi. 
56 Perusü ꞌipaü naitü pütiuyü, 

64

mayeꞌanicü texaxatamete que 
memutiyua ꞌutüarica xapayarisie. 
Hicü teyüꞌüquitüvamete yunaitü 
meꞌicuꞌeirieca meniyutaꞌunaxüani.
Quesusi que mütiutahüavarie 
ꞌisücate vahüxie 
(Mar icux i 14:53‑65; Rucax i 22:54 ‑55, 
63‑71; Vani 18:12‑14, 19‑24)
57 Müme memiviya Quesusi 
mecaniꞌatüirieni Caipasi. Mücü 
maraꞌacame mühüritüariecai 
canihücütücaitüni. Hesüana müme 
ꞌinüaricü memüteꞌüquitametetücai 
meniyucuxeürieni ꞌuquiravesixi 
vahamatü. 58 Pecuru niveiyacaitüni 
yateva maraꞌacame mühüritüariecai 
quitanapaitü. Mana heutahaca 
tupirisixi vaꞌaurie nayerüni 
niereque que müꞌitüarieniquecai.
59 Hicü maraꞌacate 
memühüritüariecai vahamatü 
yunaitü ꞌisücate ꞌaxeicüa 
menivavautüvecaitüni 
memunenierixü, Quesusi 
memütaxanetacü, vaniuquicü 
mümierienicü. 60 Mepüyutexiecai 
sepa yumüiretü meteꞌitavatü 
memuꞌaxüa metehecüatatü que 
memüteꞌunenierixü. ꞌImatürieca 
yuhutatü meꞌanucuꞌuca, 61 müpaü 
meniutiyuani, ꞌIcü müpaü painecai, 
Ne necaniyüveni nemicaꞌunacü 
Cacaüyari tuquieya, tavari hairieca 
tucari nerenuquitüani. 62 Hicü 
maraꞌacame mühüritüariecai 
ꞌanucuqueca müpaü tinitahüave, 
Tixaü pecatitaniuni ꞌahepaüsita, 
ꞌipaü que memümatexaneta ꞌime. 
63 Quesusi ꞌasipücahainecai. Hicü 
maraꞌacame mühüritüariecai müpaü 
tinitahüave, Nepümasihüritüa 
Cacaüyari mayeyuri masiꞌeniecacu 

65
yapemütaticühüavenicü xüca 
cürisitu pehücütüni Cacaüyari 
nuꞌaya. 64 Quesusi cayucuꞌimavatü 
müpaü ticühüave, ꞌEcü müpaü 
pecaniutaineni. Mücü meta, 
müpaü nepütixecühüave, Yemecü 
xecanenixeiyacuni Yuri Tevi que 
nemütihücü, mana neꞌacaime 
Que Müꞌane Mütürücaüye serieta, 
haisata neꞌacamiecame taheima. 
65 Hicü maraꞌacame mühüritüariecai 
yuꞌixuriqui niutasana müpaü ꞌutaitü, 
Cari pisevixima Cacaüyari ꞌaxa 
ꞌutaitü. Que cuxi tetevareuyehüva 
memunenierixü. Xemetütü 
hicüri xepiꞌeni que mütisevixima 
Cacaüyari ꞌaxa ꞌutaitü. 66 Que 
xetecuꞌeriva. Müme müpaü 
metenicühüaveni, Peuyevese 
mümierienicü. 67 Hicü mericü 
menitiꞌaüsicamatücüne hüxitana, 
menitihusutücüne. Hipatü 
ꞌauritapana meneitivani 68 müpaü 
meꞌutiyuatü, Cari pepütixaxatame. 
Mericüte Cürisitu, quetaneutaxatüa 
que müꞌane pümasiheutiva.
Pecuru que mütiyucuꞌimavacai, 
quename Quesusi camaicai ꞌutaitü 
(Mar icux i 14:66 ‑72; Rucax i 
22:56 ‑62; Vani 18:15‑18, 25‑27)
69 Mericüsü Pecuru tacua 
niucateitüni. Tiꞌuximayatame 
hesüana nuaca ꞌüimaritütü 
müpaü tinitahüave, ꞌEꞌe, ꞌecütari 
Quesusimatü pepuyeicacai 
Carereya quiecamematü. 
70 ꞌIya niyucuꞌimavacaitüni 
yunaime vahüxie müpaü 
ꞌutaitü, ꞌAsinepücatimate tita 
pemütixata. 71 Mana heyacu 
quitenie xevitü nixeiya ꞌuca. 
Müpaü tinivarutahüave müme 

Mateu 26 ,  27
mana memütiꞌucai, ꞌIcüri 
Quesusi Nasaretitanacamatü 
puyeicacai. 72 Tavari niyutaꞌimani 
yühüritüatü müpaü ꞌutaitü, 
Cacaüyari nesiꞌeniecacu 
nepaine, nepücaꞌimate mücü tevi. 
73 Yareutevicacu vana memütiꞌucai 
meꞌuꞌaxüaca müpaü metenitahüave 
Pecuru, Yuricü ꞌecü xevitü 
pecanihücütüni müme. ꞌAniuquicü 
pepümasiücü que pemütiuniuca. 
74 Hicü ꞌaxa tiniutiniutüyani, 
müpaü ꞌutaitü, Cacaüyari xüca 
ꞌaxa nesiyurienique tüma xüca 
netiꞌitavani, yemecü nepaine, 
nepücaꞌimate mücü tevi. Yapaucua 
niutahiva vacana. 75 Pecuru 
neꞌerivacaitüni Quesusi niuquieya 
que mütitahüavixü, Vacana 
catahivavecacu cuxi, ꞌecü haicacüa 
pepüꞌacuꞌimavani quename 
pecanesimate peꞌutaitü. ꞌAnuyeyaca 
niutasuani cui yuhiverietü.
Quesusi que mütiutahüavarie Piratu 
hüxie 
(Mar icux i 15:1; Rucax i 
23:1‑2; Vani 18:28‑32)
27  Mericüsü ximeri 
yunaitü maraꞌacate 
memühüritüariecai teüteri 
vaꞌuquiyarima vahamatü 
meniuyucuxeürieni meyuꞌenienique 
Quesusi hepaüsita, memimienicü. 
2 Meneihana hüacame, Piratu 
meniyetuirieni cuvexunaruri.
Cura que mütiumü
3 Mericüsü Cura miyetua 
tiutamarieca quename ꞌisücate 
meteꞌutaꞌaitaxü mümierienicü, yücü 
tiniyücühüavecaitüni. Vatumini 
nivarecuꞌüitüani maraꞌacate 

Mateu 27
memühüritüariecai ꞌuquiravesixi, 
xei teviyari heimana tamamata 
pürata tuminiyari, 4 müpaü ꞌutaitü, 
ꞌAxa nepütiuyuri nemiyetuacü tevi 
hesiena mücarahüiya, xuriyaya 
mütayeurienicü. Müme müpaü 
metenicühüavecaitüni, Sepasü tame, 
ꞌecü püta pepüꞌacuerivayurieca. 
5 Tuquita heicaxürieca tumini 
nivayeyani. Heyaca niuyucavieni.
6 Maraꞌacate memühüritüariecai 
meheitiꞌüca tumini müpaü 
meniutiyuanecaitüni, Pücatauniva 
temeicaxürienicü tuqui tuminiyari 
meucavesie, muyetuiyacü 
tevi xuriyaya mütayeurienicü. 
7 Meꞌuyuꞌenieca cuie mecaniunaneni 
mücü tuminicü xari vevivame 
cuieya, mana heuꞌuvacate teva 
miemete vateuquiyapa mayanicü. 
8 ꞌAyumieme mücü cuie Xuriya 
Mataxüri catiniuyetevaca hicüque. 
9 ꞌAnari nayeꞌani tita Cacaüyari 
mütiutayü Queremiyaxi müpaü 
ꞌutainecacu tixaxatametütü, 
Meneiꞌüni xei teviyari heimana 
tamamata pürata tuminiyari, que 
mürayeꞌarücai ꞌiya, ꞌIxaherisixi 
teüteriyari müpaü meteꞌeyeꞌatüacu, 
10 mepiꞌüitüa xari vevivame 
meminanairienicü cuie, Tiꞌaitame 
que münetiuꞌaitüa.
Piratu Quesusi que 
mütiutaꞌivaviyaxü 
(Mar icux i 15:2‑5; Rucax i 
23:3‑5; Vani 18:33‑38)
11 Mericüsü Quesusi niutaquerieni 
cuvexunaruri hüxie. Mücü müpaü 
tinitaꞌivaviya, ꞌEcü Huriyusixi 
teüteriyari tivaꞌaitüvame petihücü 
ꞌecü. Quesusi cayucuꞌimavatü 
rehüave, ꞌEcüsü müpaü 

66

pecaniutaineni. 12 Maraꞌacate 
memühüritüariecai ꞌuquiravesixi 
meꞌixanetacacu ꞌasipücatiutaꞌa. 
13 Hicü Piratu müpaü tinitahüave, 
Pecativaꞌenie que müreupaüme 
memaitüca ꞌahepaüsita 
memunenierixü. 14 ꞌIya havaicü 
pücaꞌitaꞌei. ꞌAyumieme cui 
niꞌiyarixiecaitüni cuvexunaruri.
Cuvexunaruri que mütiutaꞌaitaxü. 
Quesusi mümierienicü 
(Mar icux i 15:6 ‑20; Rucax i 
23:13‑25; Vani 18:38‑19.16)
15 Mericüsü xexuime ꞌixüarapa 
cuvexunaruri niyuvaüriyacaitüni 
memanutaxürivacai xevitü 
müxünarienicü teüteri vahesie 
mieme, que müꞌane müvanaquecai. 
16 ꞌAna ꞌanutahüiyacame 
mecanexeiyacaitüni mümarivacai 
Vaxavaxi mütitevacai. 
17 Meꞌuyucuxeüriecu Piratu müpaü 
tinivarutahüave, Que müꞌane 
püxenaque nemüxexünirieni, 
Vaxavaxiri, mesü Quesusiri Cürisitu 
müterüvarüva. 18 Müpaü pütimaicai, 
meꞌütesatü memiyetuacü.
19 Hicü Piratu mana ꞌacaicu 
ꞌisücame ꞌuvenieyasie, ꞌüyaya 
niuqui neinüꞌairieni müpaü 
ꞌutaitü, Queneuhayeva mücü 
tevi heiseriemecü yamüticamie. 
Cümana vaüca nepütiucuinixü 
neheinüsita hicü yüvicüta.
20 Mericüsü maraꞌacate 
memühüritüariecai ꞌuquiravesixita 
menivarutahüave teüteri 
memitavavirienicü Vaxavaxi, 
memütetaꞌaitacü Quesusi 
mümierienicü. 21 Hicü müpaü 
tinivarutahüave cuvexunaruri, ꞌIme 
yuhutame que müꞌane püxenaque 

67
nemüxexünirienicü. Müme 
müpaü mepaitücatei, Vaxavaxi 
queneuxüna. 22 Piratu tivacühüave, 
Mericüte, queri neꞌiyurieni 
Quesusi ꞌicü Cürisitu müterüvarüva. 
Yunaitü meteꞌicühüave, 
Curuxisie queꞌumierieni. 23 ꞌIya 
tivarahüave, Titayaricuta, queri 
tiuyuri ꞌaxa tiuyuri. Müme 
cuini mieme meniutihivatücüne 
müpaü meꞌutiyuatü, Curuxisie 
queꞌumierieniricü.
24 Piratu tiuxeiyaca 
que mütiyutexienecai, 
masi cuini mieme que 
memüteyuxamurietüvecai, ha 
niutaꞌaita, niucamaimani teüteri 
vahüxie müpaü ꞌutaitü, Ne 
nepüꞌitiya, nehesie pücarahüivani 
ꞌicü xuriyayacü, xeme püta xehesie 
pürahüiyani. 25 Yunaitü teüteri 
müpaü metenitahüave, Xuriyayacü 
tahesie querahüivani, tatüriyama 
vahesieta. 26 Hicü nivaruxünirieni 
Vaxavaxi. Tiutaꞌaitaca Quesusi 
mücuveiyaxüanicü, niyetuani 
curuxisie mümierienicü.
27 Mericüsü cuvexunarurisüa 
miemete cuyaxi parasiyusie 
meheivitüca Quesusi cuyaxi 
vaquita, menivarutaꞌinieni 
cuyaxi mana memayetecai 
yunaime. 28 Meꞌitiquemaripieca, 
cuya ꞌücarieya mütaüraüye 
menenacuvirieni. 29 Xuya 
mumayari meꞌutasaca muꞌuyasie 
menenutimanirieni, haca 
ꞌisüyari menicueitüani serietana. 
Hüxiena metitunumaꞌutü 
meninanaimacaitüni müpaü 
meꞌutiyuatü, Que ꞌacu Huriyusixi 
tivaꞌaitüvame. 30 Meꞌiꞌaüsicavieca, 
haca meninavairieni, cümana 

Mateu 27
muꞌuyasie menicuvayacaitüni. 
31 Meꞌinanaimaca meninavairieni 
ꞌücari, menitiquemaritüani 
ꞌixuriquieyacü. Mana meneihana 
curuxisie mümierienicü.
Quesusi que mütiumierie curuxisie 
(Mar icux i 15:21‑32; Rucax i 
23:26 ‑43; Vani 19:17‑27)
32 Mericüsü mana meꞌuyehutü 
menitaxeiya Sirenetanaca 
Simuni titevacame. Mecaniviya 
menutüquirienicü curuxieya.
33 Curucuta mütiuyetevasie 
meniuꞌaxüani, taniuquicü Müqui 
Muꞌuya Manuca mütiuyetevasie. 
34 Mana meniꞌitüani vinu masina 
siürica nücame meuyuyehüacacü. 
Heꞌinüataca pücaꞌiꞌimücücai.
35 Curuxisie meꞌicavieca 
cuyaxi meniyutaꞌiva que 
memüteheitahuriexüaniquecaicü 
ꞌixuriquieya. 36 Mana mecatetü 
meniꞌüviyacaitüni. 37 Muꞌuya 
heima meneivera xapa, que 
mütiutaxanesie reꞌucame, ꞌICÜ 
QUESUSI CANIHÜCÜTÜNI 
HURIYUSIXI MÜTIVAꞌAITÜVAME, 
ꞌanuyüneme.
38 Mericüsü ꞌauriena 
menivarutivütüani tenavayamete 
yuhutame curuxisie, serietana 
xeime ꞌutatana xeime. 39 Hicü 
müme memanuyecücacai ꞌaxa 
metenicühüavecaitüni yumuꞌu 
meꞌutisiquetü 40 müpaü meꞌutiyuatü, 
Cari ꞌecü pepicaꞌunaquecai 
tuqui, haica tucari ꞌanayeyayu 
pepenuquitüaniquecai. Parasü, 
queneuꞌatavicueisitüa xüca 
Cacaüyari penuꞌayatüni. Curuxisie 
quenacayeꞌa. 41 Müpaüta maraꞌacate 
memühüritüariecai mümeta 

Mateu 27
ꞌinüaricü memüteꞌüquitametetücai 
ꞌuquiravesixi vahamatü 
meꞌinanaimatü yunaitü müpaü 
meniutiyuanecaitüni, 42 Hipame 
niu nivatavicueisitüvacaitüni, 
pücayüve müyutavicueisitüanicü 
yücümana. Cari ꞌIxaherisixi 
catatiniꞌaitüvametüni niu. Mericüte, 
hicü queꞌacayani curuxisie, yuri 
temütetaꞌerienicü tame hesiena. 
43 Mücüsietü Cacaüyarisie 
yuri pütiꞌeriecai, hicü xüca 
ꞌinaquiꞌerieca queꞌitavicueisitüani 
müpaü mainecaicü, Ne 
Cacaüyari necaninuꞌayatüni. 
44 Tenavayameteta ꞌauriena 
curuxisie memuyevücai yaxeicüa 
ꞌaxa metenicühüavecaitüni.
Quesusi que mütiyetua yuꞌiyari 
(Mar icux i 15:33‑41; Rucax i 
23:44 ‑49; Vani 19:28‑30)
45 Mericüsü tuca niucuyüre 
naisarie mana cuiepa cüa 
caviecacuque niucuhecüare. 46 Hicü 
cüa caviecacu Quesusi carima 
niutahiva müpaü ꞌutaitü, Heri, 
Heri, rama savacütani, taniuquicü 
Necacaüyari necacaüyari titayari 
penetiucuꞌeiri manuyüne. 47 Hipatü 
müme muva memütiꞌucai 
meꞌuꞌenanaca müpaü meniutiyuani, 
ꞌEriyaxi niutahüave. 48 Xevitü 
müme ꞌunausarümetü neyani, 
haꞌiseveme ꞌacuetü nitihüniya 
vinu masinacü. Hacasie ꞌiqueca 
neitiserieni menuꞌienicü. 49 Hipatü 
müpaü meniutiyuani, ꞌAcuxisü 
tepütaneniereni, siparasü ꞌEriyaxi 
xüca ꞌuhamieni ꞌitavicueisitüanique.
50 Quesusi tavari carima 
ꞌutahivaca niyetuani yuꞌiyari. 
51 Hicü ꞌixuriqui ꞌemayesuicai 

68

meuvücai tuquita hixüata 
nisane heimana ꞌacayuaca. Cuie 
putayua, tetexi tiutitarixü. 
52 Teuquiya nanutiyepietücani, 
yumüiretü Cacaüyari teüterimama 
memeucusixüa mepanucuꞌuitüarie. 
53 Teuquiyapa meheyecüneca 
Cacaüyari quiecariena 
meneutahaxüani ꞌanucuquecu ꞌiya, 
yumüiretü mepüvaruxei.
54 Hicü cuya mühüritüariecai 
hipatü hamatüana memiꞌüviyacai 
Quesusi quepaucua cuie 
memuxei ꞌuyuaneme memixei 
naitü que mütiuyü, cuini mieme 
menimamacaitüni müpaü 
meꞌutiyuatü, Yuricü ꞌicü Cacaüyari 
caninuꞌayatücaitüni.
55 Yumüiretüta ꞌucari mana 
menitiꞌucaitüni teva metanenieretü. 
Müme Quesusimatü meneyecüne 
Carereyasie meteꞌiminique. 
56 Mariya Mararatanaca 
xevitüta Mariya Cacuvu Cuse 
müvavarusitücai, Severeu 
nivemama vavarusi hipatüta mana 
menitiꞌucaitüni.
Quesusi que mütiucateuqui 
(Mar icux i 15:42‑47; Rucax i 
23:50 ‑56; Vani 19:38‑42)
57 Mericüsü ꞌacayunirümecacu, 
tevi mana ninuani xicutütü 
ꞌArimateya quiecametütü Cuse 
titevatü mütiyüꞌüquitüvametücai 
Quesusisüa mieme. 58 Piratusüa 
nuaca nitavavirieni Quesusi 
caxarieya. Hicü Piratu müpaü 
pütiuꞌaitaxü müyetuiriyarienicü. 
59 Hicü Quesusi caxarieya necueni 
nitaꞌeima rinu ꞌixuriquiyaricü 
ꞌitiyacamecü. 60 Yuteuquiyapa 
neitateni mühecuacaisie meripai 

69
mütiutaꞌaitacai müvayeꞌinierienicü 
ꞌaitüa. Tete ꞌamünena ꞌacacurupaca 
teuquiya heunaca, neyani. 
61 Mana meniucateitüni Mariya 
Mararatanaca xevitü Mariyamatü 
teuquiya hüxie.
Cuyaxi que memüteꞌiꞌüviyacai 
teuquiya
62 Mericüsü ꞌuxaꞌarieca, 
Pienixi ꞌutaxücu, maraꞌacate 
memühüritüariecai Pareseusixi 
vahamatü meniuyucuxeürieni 
Piratusüa 63 müpaü meꞌutiyuatü, 
Tiꞌaitame tame tepeꞌeriva ꞌiya 
tiyuꞌirüviyame que mainecai 
ꞌayeyuritü cuxi, Haica tucari 
ꞌayeꞌayu nepanucuqueni ꞌutaitü. 
64 ꞌAyumieme quetineutaꞌaita 
teuquiya müꞌüviyarienicü 
hairieca tixüyuque, capa 
teyüꞌüquitüvamete yüvicüta 
meꞌaxüame meꞌinavanicü, müpaü 
capa metevarutahüavecü teüteri, 
Müquite vasata panucuque. Xüca 
müpaü meteyurienique, ꞌimatürieca 
mieme ꞌirümari peꞌivaniqueyu 
meripai mieme. 65 Piratu müpaü 
tinivacühüaveni, Xemesietü cuyaxi 
xequenivaranuvitüqui. Xequenehu 
xequeneꞌüviyani que xemüteyüvave. 
66 Müme mehecüneca 
meniꞌüviyacaitüni teuquiya. Cuyaxi 
menivaruhüritüani, tetesie teuquiya 
meniuꞌinüaritüani yuseyucü.
Que müranucuquetüarie ꞌumieriecu 
(Mar icux i 16:1‑8; Rucax i 
24:1‑12; Vani 20:1‑10)
28  Mericüsü ꞌuxipiya 
tucari ꞌutaxücu semana 
mexüacame tucarisie yuimuana 
Mariya Mararatanaca xevitü 

Mateu 27 ,  28
Mariyamatü mana meniuꞌaxüani 
meꞌixeiyaque teuquiya. 2 Hicü 
cuie carima niutayuani. Taheima 
nacaneni Tiꞌaitame tupirieya. Nuaca, 
heicurupaca tete, hesiena nayerüni. 
3 Merücariyapaü pütiyuxexeiyacai, 
ꞌixuriquiteya pütuxacai ꞌüvipaü. 
4 Meꞌimacatü tehüvemete cuyaxi 
meputiyüyüacacai, müquite vahepaü 
meꞌanenetü menacüne. 5 Hicü niuqui 
tuayame müpaü tinivarutahüave ꞌucari, 
Xepücaheumamaca xeme. Ne müpaü 
nepütimate xemicuvautüve Quesusi 
curuxisie memierie. 6 ꞌUva pücayeca. 
Panucuquetüarie que mainecai. 
Xequenacüni xequeneuꞌixüari haque 
matequi. 7 Hicü cuitü xequenehu, 
müpaü xequetenivaretahüavi 
teyüꞌüquitüvametemama müquite 
vasata manucuquetüariecü, 
müxeꞌanuhaitüiyacü Carereyasiepai. 
Mana xecaneixeiyacuni. Camü 
yanepütixeꞌutahüavixüri. 8 Cuitü 
teuquiyapa meheyecüneca 
memamatü cui meyutemamavietü 
meniutanausaxüani 
memütevataxatüanicü 
teyüꞌüquitüvametemama. 9 Hicü mana 
meꞌuhucacu Quesusi nivaranucunaque 
müpaü ꞌutaitü, ꞌAixüa ꞌacu. Müme 
hetüana meꞌutihüximaꞌuca 
menimayüani quetayasie, 
nenevieri menipitüani. 10 Hicü 
müpaü tinivacühüaveni Quesusi, 
Xepücaheumamaca. Xequenehu, 
xequetenivaretaxatüa neꞌivama 
Carereyapai memüyehucü. Mana 
mepünesihexeiya.
Cuyaxi que memütevarutahüavixü 
maraꞌacate memühüritüariecai
11 Mericüsü ꞌucari meꞌuhucacu, cuyaxi 
hipatü quiecarisie menecüneta. Naitü 

Mateu 28
que müreyü metenivarutaxatüani 
maraꞌacate memühüritüariecai. 
12 Hicü ꞌuquiravesixi vahamatü 
meꞌuyucuxeürieca meꞌuyuꞌenieca 
yunaitü, tumini vaüca menivaruꞌüitüani 
cuyaxi 13 müpaü meꞌutiyuatü, 
Xeme müpaü xequeneutiyuaneni, 
Teyüꞌüquitüvametemama meniuꞌaxüani, 
mepinava mexi tecusucai. 14 Xüca 
cuvexunaruri tiutamarieni, 
tame ꞌaixüa tepiyurieni xehesie 
mücarahüiyanicü. 15 Müme tumini 
meꞌutanaquiꞌerieca yamepüteyuriecai 
que memüteꞌutahüavarie. Müpaü 
pürecuxaxasiva Huriyusixi vasata 
hicüque.
Quesusi que mütivaruhüritüa nüꞌarisixi 
(Maricuxi 16:14‑18; Rucaxi 
24:36‑49; Vani 20:19‑23)
16 Hicü  teyüꞌüquitüvamete 
Tamamata Heimana Xevitü 
Carereya menecüne mücü 

70

yemurisiepai Quesusi que 
mütivarehüavecai memüyehucü. 
17 Meꞌixeiyatü nenevieri 
mecanipitüacaitüni, hipatüsietü 
müme  ꞌasimepücatemaicai 
xüca yuritücaitüni me  xüca 
catixaütüni.  18 Hicü Quesusi 
ꞌaura niuyani,  tinivarutaxatüani 
müpaü  ꞌutaitü, Naimecü heiserie 
nepexeiya  taheima  cuiepata. 
19 ꞌAyumieme  xequeneutayeixüa, 
teyüꞌüquitüvamete 
xequenivarayeitüa  yunaime 
nuivarite,  xevacaꞌüyatü 
taꞌuquiyarisüa nuꞌayasüa 
ꞌIyari Mütiyupatasüa 
memümiemetetünicü, 
20 xetevaꞌüquitüatü 
yamemütecahunicü nai que 
nemütixeꞌuꞌaitüa. Camüsü, nesietü 
tucaricü  xehamatü nepuyeicani 
mexi  cataparive. Müpaü  xeicüa 
caniꞌaneni. 

MARICUXI
Niuqui ꞌAixüa Manuyüne Que Mütiuꞌüxasitacai

 

Tiꞌüyame Vani que müticuxatacai 
(Mateu 3:1‑12; Rucax i 3:1‑9, 
15‑17; Vani 1:19‑28)
1  Niuqui ꞌaixüa manuyüne 
Quesusi Cürisitu Cacaüyari 
münuꞌaya hepaüsita, ꞌipaü 
tiniusutüarieni. 2 Quisariyaxi 
Cacaüyarisüa mieme 
mütixaxatametücai xapayasie, 
müpaü catineꞌuca,
Camü, neniuqui tuayame 
necananunüꞌamücü meri.
Mücü ꞌaixüa caniyuriemücü 
ꞌahuye pecanuavecacu.
  3 Macumavesie xevitü nahivani,
Xequenehaꞌaritüaca Tiꞌaitame 
huyeya, ꞌutaitü,
Xequeneutixeurariya huyeteya, 
ꞌutaitü.
4 Que müreꞌuxa, Vani macumavesie 
tineꞌüyanecaitüni, müpaü 
ticuxatatü, memütehayevacü 
ꞌaxa memüteyuriecaicü, mücücü 
memüteheuyehüviyarienicü, 
ꞌarique memücaꞌüyarienicü. 
5 Yunaitü Cureya cuieyarisie 
quiecatari, yunaitü Querusareme 
quiecatarita, meneyecüne 
meꞌixeiyacutü. Nivarecaꞌüyacaitüni 

yunaime Curutani hatuxamesie, 
meyuhecüatacacu ꞌaxa que 
memüteꞌuyuri.
6 Mücü Vani cameyu huxariyari 
cananacatücücaitüni, navi 
hüyameyaricü nayühüacaitüni. 
Tüpuxi nivacuacaitüni, yeuta 
mieme xiete niꞌiecaitüni. 7 Que 
müticuxatacai, müpaü nainecaitüni, 
Xevitü ꞌucanamieni neꞌutüma. 
ꞌIya yemecü caniveꞌemetüni, ne 
pücatixaü. Ne ꞌaixüa nepücaꞌane 
nehesie mütinaquenicü ni 
nemiparevienicü. 8 Nesüari 
necanixeꞌüyaneni hacü. Mücü 
canixecaꞌüyamücü ꞌIyari 
Mütiyupatacü.
Quesusi que mütiucaꞌüyarie 
(Mateu 3:13‑17; Rucax i 3:21‑22)
9 Mericüsü, ꞌana caninuani 
Quesusi, Nasareti heyeyaca 
Carereya cuieyarisie. Vani 
canicaꞌüya Curutani 
hatuxamesie. 10 Hicü Quesusi 
hapa ꞌanatiyeiximetü, muyuavi 
niuxeiya ꞌanacayepierümeme. 
Canixeiya ꞌIyari ꞌacamieme 
para hesiena müyuhayevacü, 
cucurupaü ꞌanetü. 11 Xevitüta 

71

Maricuxi 1
niutaniuni taheima, müpaü 
ꞌutaitü, ꞌEcü pecaninenivetüni, 
necamaninaquiꞌerieca. ꞌAcümana 
neninetemavieca.
Quesusi que mütiutaꞌinüasie 
(Mateu 4:1‑11; Rucax i 4:1‑13)
12 Hicü ꞌIyari neinüꞌani 
macumavesie. 13 Mana 
niuyeicacaitüni huta teviyari tucari. 
Cauyumarie niꞌinüatanecaitüni. 
Yeutari memüvaxuave 
niuyeicacaitüni Quesusi. Cacaüyari 
tupirisiximama menipareviecaitüni.
Quesusi que mütisutüa tiꞌuximayatü 
Carereya cuieyarisie 
(Mateu 4:12‑17; Rucax i 4:14 ‑15)
14 Mericüsü, Vani ꞌanutahüiyacu, 
Quesusi caninuani Carereya 
cuieyarisie, niuqui cuxatatü 
ꞌaixüa manuyüne, que mütiyüni 
Cacaüyari tiꞌaitametücacu 
ticuxatatü, 15 yaꞌutaitü, Tucari 
canayeꞌaniri. Hicürixüa Cacaüyari 
cuitü canisutüamücü ꞌena 
tiꞌaitatü. Xequeteneuhayeva que 
xemüteyuriecai, niuqui ꞌaixüa 
manuyünesie yuri xequeteneutaꞌeri.
Quesusi que mütivarutaꞌini hesiena 
memüteviyanicü quesüteveiyamete 
yunaucame 
(Mateu 4:18‑22; Rucax i 5:1‑11)
16 Mericüsü, haracuna 
tesita ꞌuyemietü Carereya 
cuieyarisie, canivaruxeiya Simuni 
ꞌAtüreximame yuꞌivamacame. 
ꞌEmeneitavivivacaitüni 
vipi haracunasie, 
memüquesüteveiyametetücaicü 
müme. 17 Hicü Quesusi müpaü 
tinivarutahüave, Cümü, 

72

nehesie xequeteneviyani. 
Teüteri xevacuxexeürivame 
nenixeꞌayeitüamücü, quesüte 
xemütevaruxexeürivapaü hicü. 
18 Yapaucua yuvipi meꞌucuꞌeirieca, 
hesiena meteniuviya.
19 Hicü ꞌesiva ꞌumapai ꞌuyemietü 
nivaruxeiya Cacuvu Vanimame 
yuꞌivamacame, Severeu nivemama. 
Müme canuvasie meniyetecaitüni 
yuvipi memanesiquitüatü. 
20 ꞌIya nivarutaꞌinieni hesiena 
memüteviyanicü. Yuquemasi 
Severeu meꞌucuꞌeirieca canuvasie 
yecaime, teꞌivamete vahamame, 
Quesusisie meteniuviya.
Cacaüyari mücaꞌitiya que mütinücai 
tevi 
(Rucax i 4:31‑37)
21 Mericüsü Caperünaume 
menetaꞌaxüani. Hicü 
cuitüva ꞌuxipiya tucarisie, 
Huriyusixi vatuquita 
heutahaca, tiniꞌüquitacaitüni. 
22 Menihüxiyacaitüni tita 
mütiꞌüquitacai hepaüsita. Que 
müꞌane heiserie mexeiyapaü 
tinivaruꞌüquitüvacaitüni, que 
memücateꞌüquitacai müme 
ꞌinüaricü memüteꞌüquitametetücai. 
23 Mericüsü heutahacu, yapaucua 
tevi caneutahani vatuquita 
cacaüyari mücaꞌitiya minücai. 
ꞌIya niutahiva 24 müpaü ꞌutaitü, 
ꞌAi, que petatiꞌuximatüani, 
Quesusi Nasaretitanaca ꞌacu. 
Petasiheuyehüanique petinua. Ne 
nepümasimate que pemüpaicü. 
Que müꞌane Cacaüyarisie mieme 
mupasie, ꞌecü pecanihücütüni, 
tinitahüave. 25 Quesusi 
nitaꞌimaiya, müpaü ticühüavetü, 

73
Cayuvatü ꞌaixüa, queneuxüna. 
26 Hicü mücü cacaüyari 
mücaꞌitiya, tevi nütü, carima 
ꞌutahivatü, nixüna. 27 Yunaitü 
meniuhüxiyani. ꞌAyumieme niuqui 
meniutixüatüatücüne müpaü 
meꞌutiyuatü, Titari ꞌicü. Que titita 
ꞌicü ꞌüquisica mühecua. Camü 
heiserie hexeiyatü tinivaꞌaitüaca 
ꞌasita cacaüyarixi memücaꞌitiyatüca, 
müme meniꞌenieni. 28 Hicü cuitüva 
naisarie Carereya cuieyarisie 
tiniutamariva que mütiuyuri.
Quesusi que mürenayehüa Pecuru 
varücaüya 
(Mateu 8:14 ‑15; Rucax i 4:38‑39)
29 Mericüsü tuquita 
meꞌayenexüaca, Simuni ꞌAtürexi 
vaquie menecüne, Vani Cacuvu 
yunaitü. 30 Simuni varücaüya mana 
niucateitüni hüiyatü. Cuitüva 
metenitaxatüani Quesusi que 
müꞌanecai. 31 Hicü ꞌaura ꞌayaca, 
mamaya ꞌuviyaca, nenucuhana. 
Yapaucua cahüiyatü nayani ꞌuca, 
tinivarumini.
ꞌAcayunecu, yumüiretü que 
memüteꞌanayexüriya 
(Mateu 8:16 ‑17; Rucax i 4:40 ‑41)
32 Hicü taicai ꞌacayunecu, 
meniꞌatüirieni tecuicuicate 
yunaime, müme meta cacaüyarixi 
memüvaviyacai. 33 Yunaitü 
quiecatari meniyucuxeürieni 
quitenie hüxie. 34 Yumüireme 
nivaranayexürieni cui 
memüyüacai müireme cuiniyacü. 
Cacaüyarixita nivarayenüꞌaxüani 
yuvaücavame. Pücavapitüacai 
cacaüyarixi memütiniunicü, müme 
memimaicaicü.

Maricuxi 1

Quesusi que müticuyeicacai 
Carereya cuieyarisie ticuxatatü 
(Rucax i 4:42‑44)
35 Hicü ꞌuxaꞌarieca ximeri meri 
ꞌacuxi yüvicüta nanucuqueni. Quita 
vayeyaca, neyani macumavesiepai. 
Mana niuyutanenevieni. 36 Hicü 
Simuni, hipatüta hamatüana 
memuꞌuvacai menenucuyeique 
Quesusi. 37 Meꞌitaxeiyaca 
müpaü metenitahüave, Yunaitü 
mepümasicuvautüve. 38 Quesusi 
müpaü tinivarutahüave, Cümüsüari 
ꞌuma püta tepüyehu. Hipame 
quiecaritesie tepütayeixüani, 
nemütivaretaxatüanicü manarita. 
ꞌAyumieme necaneyeyani. 39 Hicü 
mana niuyeicacaitüni, ticuxatatü 
vatuquiteta naisarie Carereyasie, 
varayenüꞌavatü cacaüyarixi.
Quesusi que mürenayehüa tevi 
cuiniyacü mücaꞌitiyacai 
(Mateu 8:1‑4; Rucax i 5:12‑16)
40 Mericüsü xevitü cuiniyacü 
mücaꞌitiyacai caninuani hesüana, 
cui ꞌivavirietü. ꞌUtitunumaveca 
hüxiena, müpaü tinitahüave, 
Xüca peꞌavaüriyani, ꞌecü 
pecaniyüveni pemünesiꞌitieni. 
41 Quesusi ꞌinenimayatü 
yumama niutasera. Nimayüani 
müpaü ticühüavetü, Nesüari 
nepünevaüriya. Pecaniuꞌitiyaniri. 
42 Müpaü titahüavecu yapaucua 
peunua cuiniya. Tevi ꞌitiyatü 
nayani. 43 Cuini mieme 
ꞌihüritüatü, Quesusi neinüꞌani 
cuitüva, 44 müpaü ticühüavetü, 
ꞌAmarima ꞌaixüa, xeimetüme 
pemücaraxaxatüvani havaicü. 
Maraꞌacamesüa quenemie püta. 

Maricuxi 1 ,  2
Queneꞌaxeiyanüa. Pemanayevecü, 
quenanutimava que müreꞌaitaxü 
Muisexi yapemütivatahecüatüanicü. 
45 Mücü masi mana heyaca 
yatiniutixatatüyani vaücava. 
Naisarie tinicuxatacaitüni que 
mütiuyü. ꞌAyumieme Quesusi 
pücayüvecai quiecarisie meꞌaxeni 
yuhecüatatü, masi yeuta 
necateitüni macumavesie. Hesüana 
meniꞌaxecaitüni naisarie quiecatari.
Quesusi que mürenayehüa 
huriecame 
(Mateu 9:1‑8; Rucax i 5:17‑26)
2  Mericüsü yapaümexa 
tucari ꞌanucayacu, hutarieca 
caninuani Caperünaumesie. 
Catiniutamariva quename 
quita hayecatei. 2 Yumüiretü 
cuitü meniyucuxeürieni. 
Memüyumüirecaicü, ni quitenie 
hüxie mepücatenaquecai. 
Mücü tinivacüxaxatüvacaitüni 
niuqui. 3 Hicü hipatü huriecame 
meniꞌatüirieni, yunaucatü 
mehecuetü. 4 Hura meꞌecuenique 
meniyutatexieni teüteri 
memüyumüirecaicü. ꞌAyumieme 
Quesusi manucatei qui 
heima püta mecaneitiyepieni. 
Meꞌivatiꞌineca ꞌixumari muva 
meneicatuani huriecame, ꞌitarisie 
ꞌacaime. 5 Quesusi varuxeiyaca 
yuri que memüteꞌeriecai, 
müpaü tinitahüave huriecame, 
Nenive, pepüreuyehüviyarie 
ꞌaxa pemütiuyuricü. 
6 Hicü hipatü ꞌinüaricü 
memüteꞌüquitametücai muva 
mecanayetecaitüni. Yuꞌiyarisie 
müpaü meteniyücühüavecaitüni, 
7 Titayaricuta müya ticühüave 

74

icü. Pisevixima Cacaüyari 
müpaü ꞌaxa ꞌutaitü. Quepainetü 
püyüve müreiyehüvirieni tevi 
ꞌaxa tiuyurieyu. Xevitiüxa xeicüa 
caniyüveni Cacaüyaritütü. 
8 Quesusi yuꞌiyarisie timaitü 
müya memüteyücühüavecaicü, 
müpaü tinivarutahüave, Titayari 
müya xeteyücühüave yuꞌiyarisie. 
9 Tita masi caticuanive. Que 
ticuanive müpaü mütitahüave 
muhurie, Pepüreuyehüviyarie 
ꞌaxa pemütiuyuricü. Caticuanive 
masi müpaü mütitahüave, 
Quenanucuquexi, ꞌaꞌitari 
quenanucucueꞌi, quenecuyeicani. 
10 Paraque müpaü 
xemütehetimanicü Yuri Tevi 
netitevatü heiserie nemexeiyacü 
cuiepa, nemütivareuyehüvirienicü 
ꞌaxa meteyurieyu, müpaü 
tinitahüave huriecame, 11 ꞌEcü 
nepümarahüave, quenanucuquexi, 
ꞌaꞌitari quenanucucueꞌi, ꞌaquie 
quenemie. 12 Hicü nanucuqueni. 
Yuꞌitari ꞌanucucueca neyani 
yunaime vahüxie. ꞌAyumieme 
yunaitü meniuhüxiyani. ꞌAixüa 
meniutiyuanecaitüni Cacaüyari 
hepaüsita, müpaü meꞌutiyuatü, 
Hasuacu tepücanenierivave ꞌipaü 
tiyüaneme.
Que mütitaꞌini Revi hesiena 
mütiviyanicü 
(Mateu 9:9‑13; Rucax i 5:27‑32)
13 Mericüsü tavari haracuna tesita 
neyani Quesusi. Teüteri yunaitü 
hesüana meniꞌaxecaitüni. Mücü 
tinivaꞌüquitüacaitüni. 14 Hicü 
mana ꞌuyemietü nixeiya Revi 
ꞌAripeu münuꞌayatücai teüteri 
memüteꞌayutituayasie ꞌacaime. 

75
Müpaü tinitahüave, Nehesie 
quetineviyani. Revi ꞌanucuqueca 
hesiena tiniuviya.
15 Mericüsü ticuacacu 
Quesusi Revi quita, 
yuvaücavatü cuviyexunusie 
mieme memüteyetuiriyarie, 
hipatüta ꞌaxa teyuruvamete 
metenicuacaitüni Quesusimatü 
teyüꞌüquitüvametemama vahamatü. 
Meniyumüirecaitüni memiveiyacai. 
16 Hicüsüari hipatü ꞌinüaricü 
memüteꞌüquitametetücai, müme 
Pareseusixi vahesie memüteviyacai, 
müme meꞌixeiyaca ticuacame 
ꞌaxa teyuruvamete vahamame 
müme cuviyexunusie mieme 
memüteyetuiriyari vahamame, 
müpaü metenivarutahüave 
teyüꞌüquitüvametemama, 
Neuxei, püticuaꞌa pütiꞌie 
müme cuviyexunusie mieme 
memüteyetuiriyari vahamatü, 
ꞌaxa teyuruvamete vahamatü. 
17 Quesusi varuꞌenieca müpaü 
tinivarutahüave, Müme ꞌaixüa 
memüteheuꞌerie tiyuꞌuhayemavame 
mepücaheuyehüva. Müme 
memütecucuye püta mepeiyehüva. 
Nesü que nemütinua, nepücanua 
nemüvataꞌinienicü müme 
heiseriemecü yamemütecahu. 
Müme ꞌaxa memüteyurie püta 
nevataꞌinienique nepunua, 
memütehayevacü ꞌaxa 
memüteyuriecaicü.
Que memüteꞌitaꞌivaviyaxü haquiya 
hepaüsita 
(Mateu 9:14 ‑17; Rucax i 5:33‑39)
18 Mericüsü Vani 
teyüꞌüquitüvametemama, 
Pareseusixi yunaitü ꞌicuai 

Maricuxi 2
meniyuhaquiecaitüni heiva. 
Hipatü meꞌuꞌaxüaca, müpaü 
metenitaꞌivaviya, Titayari 
Vani teyüꞌüquitüvametemama, 
teyüꞌüquitüvamete Pareseusixi 
vahesüa memümiemete 
titayari meteyuhaquie, ꞌahesüa 
miemete teyüꞌüquitüvamete 
mecayuhaquiecacu. 19 Quesusi 
müpaü tinivarutaꞌeiya, Que 
meteyüvave memüyuhaquieca 
neneüqueme cupaniyerumama, 
neneüqueme mexi vahamatü ꞌaꞌuca. 
Mexi neneüqueme vasata ꞌuca, 
mecapüyüvave memüyuhaquieca. 
20 Tucari nayeꞌamücü quepaucua 
neneüqueme mütihanieni vasata. 
ꞌAna meniyuhaquiecuni, ꞌiya tucari 
ꞌayeꞌayu.
21 Tevi ꞌixuriqui mücayutatutuvecü 
pücaꞌimanesiquitüani ꞌixuriqui 
cui müyeꞌi. Mesü xüca müpaü 
tiuyurienique, manesiqui 
hecuametütü müyeꞌi 
pütahanaqueyu, sanimeyari masi 
ꞌaxa ꞌanetü nayaniqueyu. 22 Tevi 
sixai müyeꞌisie pücaꞌicatuani vinu 
mücuanacü, mesü xüca müpaü 
tiuyurienique, sixai nitasanequeyu, 
vinu neuyeveniqueyu sixaita. 
Vinu masi sixai hecuamesie 
canituarivani mücuanacü.
Teyüꞌüquitüvamete que 
memüteꞌivatihunaxüa türicu 
ꞌuxipiya tucarisie 
(Mateu 12:1‑8; Rucax i 6:1‑5)
23 Mericüsü ꞌuxipiya 
tucarisie ꞌesipa niuyeicacaitüni, 
teyüꞌüquitüvametemamata 
yunaitü. Müme menisutüani 
meꞌicahurucatü müayeyari, mana 
meꞌuꞌuvatü. 24 Hicü Pareseusixi 

Maricuxi 2 ,  3
müpaü metenitahüave, Neuxei, 
titayaricuta müpaü meteyurie 
que mücatitauniva ꞌuxipiya 
tucarisie. 25 Quesusi müpaü 
tinivarutahüave, Hasuacu 
xecateꞌititerüvavave que mütiuyuri 
Raviri, heiyehüatü heuhacamütü, 
müme hamatüana memuꞌuvacaita 
meheuhacacuicucacu. 26 ꞌIya 
Cacaüyari quita neutahani 
quepaucua ꞌAviyatari 
mühüritüariecai maraꞌacate 
vahepaüsita. Pa Cacaüyari hüxie 
mamanari niuticuani. Maraꞌacate 
xeicüa heiserie mepexeiya 
memiticuanicü mücü pa, hipatü 
heiserie mepücahexeiya. Müme 
hamatüana memuꞌuvacai 
tinivaruminita Raviri.
27 Müpaüta tinivarutahüave 
Quesusi, ꞌUxipiya tucari 
caniutiꞌusieni teüteri vahesie mieme. 
Teüteri que memüteꞌuveviya, 
ꞌuxipiya tucarisie mieme xeicüa 
mepücaꞌutiveviya. 28 ꞌAyumieme 
Yuri Tevi que nemütiteva, ꞌuxipiya 
tucari hepaüsitata necatiniꞌaitani.
Tevi mümamavaquicai 
(Mateu 12:9‑14; Rucax i 6:6 ‑11)
3  Mericüsü tavari 
tuquita neutahani. Tevi 
mümamavaquicai muva 
nayecateitüni. 2 Müme 
menihupiecaitüni, Capenayehüani 
ꞌuxipiya tucarisie meteyücühüavetü, 
meꞌixanetacutü. 3 Hicü Quesusi 
müpaü tinitahüave tevi 
mümamavaquicai, Quenanucuquexi, 
hixüapa queneutaquexi. 4 Müpaü 
tinivarutaꞌivaviya Quesusi, 
ꞌUxipiya tucarisie tipitüarie ꞌaixüa 
mütiyurienicü, püpitüarie nusu 

76

ꞌaxa mütiyurienicü. Tipitüarie 
mütiyutavicueisitüanicü, püpitüarie 
nusu mütiyumienicü. Mümesü 
cayuvatü meniumacaitüni. 
5 Hicü yuhaxüama varuxeiyaca, 
yuhiverietü memüseseꞌicaicü 
yuꞌiyarisie, müpaü tinitahüave 
tevi, ꞌAmama queneutasera. 
ꞌIya nitasera, ꞌaixüa ꞌanetü 
nayani. 6 Hicü Pareseusixi 
mevayecüneca, müme Herurexisie 
memüteviyacai vahamatü 
meniuyuꞌenieni hepaüsitana, que 
memüteꞌimieniquecai.
Teüteri que memüteyucuxeürie 
haracuna tesita
7 Hicü Quesusi 
teyüꞌüquitüvametemama yunaitü 
haracunapai menecüne. Yumüiretü 
teüteri meniveiyacaitüni 
Carereyatari, Cureyatari, 
8 Querusaremetari, ꞌIrumeyatari, 
Curutani ꞌanutaüyetari, Tiru 
ꞌaurie Siruni ꞌaurie quiecatari. 
Yuvaücavatü meꞌuꞌenanaca nai 
que mütiyurienecai, hesüana 
mecaniuꞌaxüani. 9 Hicü 
nivarutaꞌaitüani teyüꞌüquitüvamete 
hura memehanacü canuva 
hesiena mieme, capa 
meꞌisaipünacü, memüyumüirecaicü 
teüteri. 10 Yumüireme 
nivaranayexürüvacaitüni. 
ꞌAyumieme yunaitü cuiniya 
memexeiyacai mesaipünetü 
hesüana meniꞌaxecaitüni 
meꞌimayüanique. ꞌAyumieme 
canuva niutaꞌaita. 11 Cacaüyarixi 
memücaꞌitiyatüca meꞌixeiyatü, 
hüxiena meniucaxürüvecaitüni, 
müpaü meteꞌuhivatü, ꞌEcü 
Cacaüyari pecaninuꞌayatüni. 12 ꞌIya 

77
heiseriemecü nivahüritüacaitüni 
memücaꞌihecüatanicü que 
müpaicütücai.
Tamamata heimana yuhutame que 
mütivaranuyexei nüꞌarisixi 
(Mateu 10:1‑4; Rucax i 6:12‑16)
13 Hicü neutiyune hürisie. Müme 
müvaranuyexei nivarutaꞌinieni 
hesiena memüteviyanicü. 
Meꞌayecüneca teüteri 
vasata, hesiena meteniuviya. 
14 Tamamata heimana yuhutame 
nivaranuyeteüxüa. ꞌArique 
nivatanüꞌaxüaniquecaitüni 
memütecuxatanicü, hamatüana 
memuꞌuvanicü, 15 heiserie 
nivapitüaniquecaitüni 
memüvaranayexürüvanicü 
tecuicuicate, 
memüvarayenüꞌaxüanicüta 
cacaüyarixi ꞌaxa memüꞌanene. 
16 Simuni püxevitütücai, 
Quesusi mitaterüvaxü Pecuru, 
17 hipatüta, Cacuvu Severeu 
nuꞌaya, Vani Cacuvu ꞌivaya, 
Quesusi mütivarutaterüvaxü 
Puhanerüquesi, taniuquicü 
Türarücamete paine, 18 ꞌAtürexi, 
Piripe, Parüturume, Mateu, Tumaxi, 
Cacuvu ꞌAripeu nuꞌaya, Tareu, 
Simuni mücananisitatücai, 19 Cura 
ꞌIsicariutitanaca ꞌarique Quesusi 
müyetua.
Que müꞌane ꞌaxa ꞌutaitü misevixima 
ꞌIyari Mütiyupata 
(Mateu 12:22‑32; Rucax i 11:14 ‑23; 12:10)
Hicü quita meneutahaxüani. 
20 Tavari yuvaücavatü teüteri 
meꞌuꞌaxüacu müme mepüyutatexie 
metecuanique. 21 Hicü maremama 
meꞌuꞌenanaca, meniuꞌaxüani 

Maricuxi 3

memenuhanacü. Müpaü 
meteniyücühüavecaitüni, 
ꞌAsipücatimate que mütiyuriene.
22 Mücü meta, hipatü ꞌinüaricü 
memüteꞌüquitametetücai, 
Querusaremesie memeyecü, 
müpaü meniutiyuanecaitüni, 
Peheresepuri pinüꞌü. Cacaüyarixi 
ꞌaxa memüꞌanene vaꞌuquiyarisie 
mütivayacü, ꞌayumieme 
püvarayenüꞌa cacaüyarixi, 
meniutiyuanecaitünita. 23 Hicüsüari 
yuꞌaurie varutacuevieca, ꞌüxasicü 
müpaü tinivarutaꞌüquitüani, 
Cauyumarie que tiyüve 
mayuyenüꞌanicü yücümana. 
24 Yaxeicüata, xeime cuieyarisie 
quiecatari xüca hixüata meyusana, 
xüca meꞌayucaꞌunieca, mücü 
vacuviyexunu pücayüveni 
ꞌemüreutevinicü. 25 Xeime 
quie miemete hixüata 
xüca meyusana, xüca 
meꞌayucaꞌunieca, mepücayüvaveni 
ꞌememüteheutevinicü. 
26 Cauyumarie xüca 
yucaꞌunarümenique, türücariyaya 
hixüata xüca yusanaque, 
ꞌemüreutevinicü pücayüveniqueyu. 
Pütaxüximeniqueyu püta.
27 Tevi pücayüve meutahanicü 
mütürücaüye quita, piniteya 
mütinavanicü, me xüca 
caꞌihüanique mütürücaüye meri. 
ꞌIhüame, pütinavani tita mütixuave 
quitana.
28 ꞌIcü niuqui caniseüyeni que 
nemütixecühüave, naime ꞌaxa 
memüteyurie teüteri, mepüyüvave 
memüteheuyehüviyarienicü, 
naime ꞌaxa memutiyuane. 
29 Masi que müꞌane ꞌaxa ꞌutaitü 
misevixima Cacaüyari ꞌIyarieya 

Maricuxi 3 ,  4
Mütiyupata, mücü hasuacu 
pücareuyehüviyarieni mücücü. 
Hesiena masi catiniuhüivani, 
yuheyemecü ꞌemuvecü tita ꞌaxa 
mütiuyuri. 30 ꞌIpaü niutayüni, 
müme müpaü memutiyuanecaicü, 
Cacaüyari mücaꞌitiya ninüca.
Quesusi ꞌivamama varusieya 
(Mateu 12:46 ‑50; Rucax i 8:19‑21)
31 Hicü varusieya ꞌivamama 
yunaitü mecaniuꞌaxüani. Tacua 
metiꞌutü metenitanüꞌairieni 
yuꞌaurie meꞌicuevietü. 32 Teüteri 
yumüiretü menayetecaitüni 
hamatüana. Müpaü metenitahüave, 
Neuxei, ꞌavarusi ꞌaꞌivama 
mepümasihaꞌivava tacuapaitü. 
33 Mücü müpaü tinivarutahüave, 
Quehateri nevarusi neꞌivama. 
34 Varanuxeiyatüyaca ꞌauriena 
mematecai, müpaü niutayüni, 
Camü nevarusi neꞌivama. 35 Que 
müꞌane yamütiyuriene que 
mütinaque Cacaüyari, mücü 
canineꞌivatüni caninevarusitüni.
ꞌImüari ꞌivivame ꞌüxasi hepaüsita que 
mütimasiücü 
(Mateu 13:1‑9; Rucax i 8:4 ‑8)
4  Mericüsü tavari haracuna 
tesita tiniutiꞌüquita. Hesüana 
meniyucuxeürieni yuvaücavatü 
teüteri. ꞌAyumieme canuvasie 
nacayerüni hapa yecaimesie. 
Yunaitü teüteri cuiepa püta 
menitiꞌucaitüni ha tesita. 2 Mana 
vaüca tinivaꞌüquitüacaitüni ꞌüxasi 
hepaüsita. Hicü tiꞌüquitatü müpaü 
tinivarutahüave, 3 Xequeneꞌenanaca. 
Camüsü, ꞌivivame neyani. 
4 Mericüsü ꞌimüari ꞌivienecacu, 
hipatü huyeta niucaxürieni. 

78

Viquixi meniucaxürieni 
meniticuani. 5 Hipatüta 
macutetexiyasie niucaxürieni, 
vaüca mücaꞌacucuieyasie. Cuitüva 
niutineni, cuie ꞌemücasuicaicü. 
6 Hicü quepaucua tau mane nicuini, 
niutivani mücahananatücateicü. 
7 Hipatüta xuya ꞌimüariyarisata 
niucaxürieni. Xuya niutivere, 
heimana niuyecüne. ꞌImüari 
cacaniutixuavere. 8 Hipatüta 
cuie ꞌaixüa müracuꞌanesie 
niucaxürieni. ꞌUtinexüaca 
ꞌutivavereca, niutixuavere. Hipatü 
xei teviyari heimana tamamata 
nayani, hipatüta haica teviyari 
ratüa, hipatüta xei sienituyari ratüa. 
9 Müpaüta niutayüni, Xaütünetü 
muꞌenaxü queꞌuꞌena.
Titayari ꞌüxasi hepaüsita ticuxatatü 
mütiꞌüquitacai 
(Mateu 13:10 ‑17; Rucax i 8:9‑10)
10 Hicü yühücüate metitetü, 
müme ꞌauriena memütitecai, 
Tamamata Heimana Yuhutame 
vahamatü menitaꞌivaviya ꞌüxasi 
hepaüsita que mütiꞌüquitacai. 
11 Müpaü tinivarutahüave Quesusi, 
Xeme xecaniupitüarieni tita 
mütiutiꞌaviesiecai, xemütemaicacü 
que mütiꞌane Cacaüyari 
tiꞌaitametücacu. Hipatü tacua 
memütitei püta, naimecü ꞌüxasi 
hepaüsita xeicüa mecaniupitüarieni 
ꞌutüarica manuyünepaü, para 
memücaꞌixeiyacü, sepa yemecü 
memütanenierenique, para 
ꞌasimemücatehetimanicü, sepa 
yemecü memüꞌenanacaque, 
12 capa taꞌaurie meꞌaxürienicü 
Cacaüyarisie meteviyaque, capa 
meteheuyehüviyarienicü.

79

Quesusi que mütihecüatacai 
yüꞌüquisica tiꞌivivame hepaüsita 
(Mateu 13:18‑23; Rucax i 8:11‑15)
13 Hicü müpaü tinivacühüaveni, 
Cari xeme ꞌicü ꞌüxasi hepaüsita 
xepücaꞌuꞌenana. Quetütüri 
xeteꞌenanani naime ꞌüxasi 
hepaüsita. 14 ꞌIvivame niꞌivieneni 
niuqui. 15 Hipatü huyeta 
miemete mecanihümetüni haque 
niuqui mucaꞌiviya. Quepaucua 
memiꞌenie, cuitüva Cauyumarie 
niꞌaxeni. Niuqui netücüni 
vahesüa mucaꞌiviya. 16 Hipatüta 
yaxeicüa ꞌimüari mecanihümetüni 
macutetexiyasie memucaꞌiviya. 
Quepaucua niuqui memüꞌenie, 
yapaucua menitanaquiꞌerieni 
meyutemamavietü. 17 Yücümana 
mepücahananatüca, masi 
ꞌemepücateheutere. Quepaucua 
memüꞌuximatüarie quepaucua 
memutaveiyarie ꞌicü niuqui 
hepaüsita, yapaucua 
meniucunuitüarieni. 18 Hipatüri 
ꞌimüari menihümetüni xuya 
ꞌimüariyarisata memucaꞌiviya. 
Müme niuqui meniuꞌenieni, 
19 masi mepüyuhiveritüa tita 
hicü mütimieme mehaꞌerivatü, 
tuminicü meyutemamavietü 
mepüteyuꞌirüviya, hipameta 
vaücavame menihiveꞌerieca. 
Mücücü niuqui niupünariexüani 
naisata. Cacaniutixuavere. 20 Hipatü 
ꞌimüari mecanihümetüni cuie 
ꞌaixüa müracuꞌanesie memucaꞌiviya. 
Niuqui mecaniuꞌenieni, 
meniuyuvaüriya meꞌinaquiꞌerietü, 
mecaniutixuxuavereni. Hipatü 
xei teviyari heimana tamamata 
menacüne, hipatüta haica teviyari 

Maricuxi 4
menacüne, hipatüta xei sienituyari 
menacüne.
Tita mütiꞌavie que mütihecüasieni 
(Rucax i 8:16 ‑18)
21 Hicü müpaüta 
tinivacuxaxatüvacaitüni, Cüxeme 
que racueiya puticü manunamienicü, 
ꞌutatüa mutiquecanicü nusu. 
Vapai püta caraqueca. 22 Tita 
mütiꞌavie, masiücütü mayanicü 
xeicüa ꞌapuve. Tita müranucaname, 
mühecüasienicü xeicüa ꞌapuve. 
23 Xaütünetü muꞌenaxü queꞌuꞌena.
24 Müpaüta 
tinivacuxaxatüvacaitüni, 
Xequeneyucuerivayurieca tita 
xemüteꞌenie hepaüsita. Que 
xemütevaꞌinüasirie hipame, 
yaxeicüa xepüteꞌinüasiyarieni. 
Hesiena payaxe, xeme xemüꞌenana 
xehesie mieme. 25 Que müꞌane 
tixaütü mürexeiya, tavari cuxi 
pütimiquieni. Que müꞌane tixaütü 
mücarexeiya, sepa que mütitita 
müreixeiya pütinavaiyarieni.
ꞌÜxasi ꞌimüari hepaüsita, 
que mütiutineica
26 Müpaüta 
tinivacuxaxatüvacaitüni, 
ꞌIpaü catiniꞌaneni Cacaüyari 
tiꞌaitametücacu. Camü tevi ꞌimüari 
niutaꞌivieni cuiepa. 27 Niucahupuni 
nanucuquecani tucaricü tücaricü. 
ꞌImüari niutineicani niutivavereni, 
mücü ꞌasicatimaicacu que mütineica 
que mütiuvavere. 28 Cuie yuxaüta 
pitinenetüva cüsunuyari meri, 
ꞌarique müayeyari, ꞌarique tacari. 
29 Ticuayu, ꞌana türicu xicamete 
nivaranunüꞌamücü, ꞌisanari 
mayeꞌacü.

Maricuxi 4 ,  5

80

ꞌÜxasi musitasa ꞌimüariyari hepaüsita 
(Mateu 13:31‑32; Rucax i 13:18‑19)
30 Hicü müpaü niutayüni, Que 
teꞌutiyuaneni, titapaü tiꞌaneni 
Cacaüyari tiꞌaitametücacu. 
Que müꞌane ꞌüxasi hepaüsita 
tepihecüatani. 31 Musitasa 
ꞌimüariyaripaü caniꞌaneni. Cuiepa 
mucaꞌiviva, xevitü ꞌimüari 
hepaüna ꞌanetü pücaxuave 
cuiepa ꞌesipepetü. 32 ꞌUcaꞌiviyaca 
caniutineicani. Tupiriya 
mutineica, xevitü hepaüna ꞌanetü 
pücaxuave ꞌepapatü. Mamateya 
neucunexüani ꞌetütütü. Taheima 
miemete viquixi mecaniyüvaveni 
memüyutiꞌituatüanicü hesiena 
ꞌetüriyarisie.
Titayari Quesusi mütiꞌüquitacai 
ꞌüxasi hepaüsita ticuxatatü 
(Mateu 13:34 ‑35)
33 Vaüca ꞌüxasi hepaüsita 
ticuxatatü ꞌiyapaü ꞌaneneme 
tinivacuxaxatüvacaitüni 
niuqui, que memüteyüvavecai 
memiꞌenienicü. 34 ꞌÜxasi hepaüsita 
caticuxatatü pücativacuxaxatüvacai. 
Teyüꞌüquitüvamete xeicüa 
meꞌayetetü yühücüate 
tinivarutahecüatüani naime.
Quesusi que mütinütüa ꞌeca vitari 
(Mateu 8:23‑27; Rucax i 8:22‑25)
35 Hicü mücü tucarisie 
ꞌucutaicairecu müpaü 
tinivarutahüave teyüꞌüquitüvamete, 
Hicümüsütari ꞌanutaüye 
tepanucüne. 36 Müme 
mevarucuꞌeirieca teüteri mana 
memütiꞌucai, meneivitüni 
caꞌanatiyeivecacu canuvasie 

meyetetü. Hipatüta canuvate 
menecüne hamatüana. 37 Hicü 
yapaucua niucuꞌeca vaücava. 
Hamevari neucayeurivecaitüni 
canuvasie. Nitihüniyarümecaitüni. 
38 Quesusi canuva cüsapa 
nacateitüni, muritarisie ꞌutimuꞌutü, 
cusutü. Menenutahütüani müpaü 
meteꞌicühüavetü, Tiꞌüquitame 
ꞌacu, pecareuꞌacuerivayurie 
temeuyeveximecü. 39 Hicü 
ꞌanucuqueca nitatieni ꞌeca. Müpaü 
tinitahüave haracuna, Cayuvatü 
ꞌaixüa, quetineuhayeva. ꞌEca 
neunuani, niucuharuanare 
yemecü. 40 Müpaü tinivarutahüave 
teyüꞌüquitüvamete, Titayari 
xetemama. Quepaütütü yuri 
xecateꞌerie. 41 Müme masi cuini 
mieme meniutimamani. Müpaü 
meteniyutahüave, Quepaicüri 
pühücü ꞌicü. ꞌAsita ꞌecatütü 
haracunatütü meniꞌenieca que 
mütivaꞌaitüa.
Cacaüyarixi ꞌaxa memüꞌanene que 
memüteꞌinücai Cataratanaca 
(Mateu 8:28‑34; Rucax i 8:26 ‑39)
5  Mericüsü haracuna ꞌanutaüye 
menetaꞌaxüani Cataratari 
vacuiepa. 2 Canuvasie ꞌanatiyacu, 
yapaucua tevi cacaüyari mücaꞌitiya 
minücai nenucunaque müquite 
vateuquiyapa ꞌayeneca. 3 Mücü tevi 
vateuquiyapa necateitüni. Teüteri 
menitexiecaitüni meꞌihüanique 
tepüacü. 4 Müixa nicuhüivacaitüni 
tepüacü yumamatesie yüꞌücatesie, 
peru yumamacü tepüa 
nanutequecaitüni, yüꞌücasie 
mieme nanuyequesinacaitüni. 
Xevitü hepaüna pücatürücaüyecai 
mimaxiutacü. 5 Tucaricü tücaricü 

81
teuquiyapa nicuyeicacaitüni 
ya hürisie, cuhivanetü, tetecü 
yucuxitequetü. 6 Hicü Quesusi 
ꞌuxeiyaca teva ꞌuyeicame, 
hepana niutanausa. Hüxiena 
niutitunumaqueni 7 carima 
ꞌutahivatü, müpaü ꞌutaitü, Que 
penetiꞌuximatüani, Quesusi 
ꞌacu Cacaüyari yunaime 
vaheima macave pemünuꞌaya. 
Nepümasivaviri yanetihüritüatü 
Cacaüyari, penücahürixüa ꞌaxa 
nesiꞌuyurieni. Müpaü niutayüni 
8 Quesusi müpaü mütitahüavixücü, 
ꞌEcü cacaüyari pemücaꞌitiya, 
queneuxüna. 9 Hicü müpaü 
tinitaꞌivaviya, Que petiteva. Mücü 
müpaü tinitahüave, Cuyaxi 
Xei Vaxayari netinitevaca, 
temütamüirecü. 10 Vaücava 
vaüriyarica neyevaviriecaitüni 
Quesusi mücavaranuyenüꞌanicü 
mücü cuiepa. 11 Mericüsü 
yemuritüa tuixuri metenicuacaitüni 
yuvaücavatü. 12 Cacaüyarixi 
vaüriyarica meneyevaviriecaitüni 
yameteꞌicühüavetü, Tuixuri 
vahesüa quetananunüꞌa 
temüvanünicü müme. 13 Hicü 
Quesusi nivarupitüani. Cacaüyarixi 
memücaꞌitiyatüca meꞌixünaca 
tevi menivarutiviya tuixuri, 
ꞌesivatücacu huta miriyari 
meyupaümeme. Tuixuri yapaucua 
meniutanausa ꞌaita meneucayune. 
Hapa meneuxürieni, meniucuini 
haracunasie.
14 Hicü tuixuri 
vahüvemete meniyutaꞌuna. 
Yametenicuxatacaitüni quiecari 
ꞌamüyevasie ꞌesimüyeyeusie. Teüteri 
menecüne mecunieretüvetü 
que mütiuyü. 15 Quesusisüa 

Maricuxi 5
meꞌuꞌaxüaca menixeiya tevi 
cacaüyarixi meminücai, Xei 
Vaxayari memiviyacai. Menixeiya 
mana ꞌacaime, heuquemarimacame, 
ꞌaixüa reꞌiyarime. Meniutimamani. 
16 Hicü müme memunenierixü 
metenivacuxaxatüvacaitüni que 
muꞌitüarie tevi, que mütiuyü tuixuri 
vahepaüsita. 17 Teüteri menisutüani 
vaüriyarica meꞌipitüatü vacuiepa 
müyemiecü.
18 Hicü canuvasie cayerüximecacu 
Quesusi, ꞌiya tevi cacaüyarixi 
meminücai vaüriyarica canipitüani 
hamatüana muyeicanicü. 
19 Quesusiri pücaꞌipitüa. Müpaü 
püta tinitahüave, ꞌAquie 
quenemie ꞌamarema vahesüa. 
Yaquetinivaretaxatüa vaüca 
que mütiuyuri Tiꞌaitame ꞌahesie 
mieme, que matiunenimayataxü. 
20 Mücü neyani. Tamamata 
Quiecarite müracutevasie nisutüani 
ticuxatatü vaüca que mütiuyuri 
Quesusi hesiena mieme. Yunaitü 
menihüxiyacaitüni.
Cairu nuꞌaya que müranayehüiya, 
ꞌuca müticuyecai ꞌimayüacu Quesusi 
ꞌixuriquieya 
(Mateu 9:18‑26; Rucax i 8:40 ‑56)
21 Mericüsü hutarieca ꞌanutaüye 
ꞌanuyacu canuvasie, yuvaücavatü 
teüteri meniyucuxeürieni 
ꞌauriena haracuna tesita ꞌuvecacu. 
22 Mericüsü tuqui vaꞌü xevitü, Cairu 
titevatü, mana caninuani. Quesusi 
ꞌuxeiyaca niutihüximaqueni hüxiena. 
23 Vaüriyarica canipitüani müpaü 
ꞌutaitü, Nenive pemüxime ꞌucatütü. 
Quenemayüamie manayevenicü, 
ꞌayenieretü mayanicü. 24 Quesusi 
ꞌutümana neyani.

Maricuxi 5 ,  6
Mericüsü meniveiyacaitüni 
teüteri yumüiretü meꞌisaipünatü. 
25 Hicü ꞌuca ꞌaniuyeicacaitüni 
vasata tamamata heimana huta 
viyari müyuriecai ticuyetü 
xuriya ꞌuhanisitüatü. 26 Vaüca 
tiniꞌuxitüariecaitüni yumüireme 
teyuꞌuhayemavamete vahesüa 
ꞌaxetü. Tita mürexeiyacai 
nai tiniutixütüani tiyutuatü. 
Yutatexieca, cui niyüanecaitüni 
masi. 27 ꞌUꞌenaca que 
müticuxaxasivacai Quesusi 
hepaüsita, ꞌutümana ꞌumietü 
teüteri vasata, Quesusi 
ꞌixuriquieya niumayüani, 28 müpaü 
tiyücühüavetü, ꞌIxuriquieya 
xüca neꞌumayüani xeicüa, 
nenanayevemücü. 29 Mericüsü 
yapaucua xuriya peunua 
maneicacai. Yuvaiyarisie 
müpaü tiniuyumani mücü 
cuiniya meunuacü. 30 Hicü 
Quesusi yuꞌiyarisie retimaica 
yütürücariyacü miꞌaxixücü 
xeime, yapaucua taꞌaurie ꞌaveca 
teüteri vasata müpaü niutayüni, 
Quepai neꞌixuriqui pumayüa. 
31 Teyüꞌüquitüvametemama 
müpaü metenitahüave, Cari 
pevaxeiyatü teüteri naisata 
memasisaipünacacu, müya 
peraine, quepai pünesiꞌumayüa 
peraine. 32 ꞌIya nanieretüyani, que 
müꞌane miyuri xeiyaque. 33 ꞌUca 
ꞌuyüyüacatü maricacü, timaitü 
que mütiuyü yuhesie, hüxiena 
ninuani. Mana ꞌutihüximaqueca, 
naime tiniutahecüata que 
mütiuyü, que mütivaiyacü. 
34 Hicü müpaü tinitahüave, 
Nenive, yuri pemütiutaꞌericü 
pepanayeve. ꞌAꞌiyarisie 

82

pecaꞌuximatüarietü quenemie, 
ꞌaixüa pereuꞌerietü ꞌuxaꞌatüni varie 
yapecatiucacucuinetü.
35 Hicü müpaü ꞌutainecacu cuxi, 
vaꞌüsüa miemete meniuꞌaxüani 
müpaü meteꞌicühüavetü, ꞌAniveri 
pemü. Titayari petiꞌuximatüa cuxi 
tiꞌüquitame. 36 Quesusi varuꞌenieca 
müpaü meteꞌicühüaveme, müpaü 
tinitahüave vaꞌü, Pepücaheumaca, 
yuri quetineꞌerieca xeicüa. 37 Hicü 
teüteri pücavarupitüa memenuveiyacü. 
Pecuru Cacuvu yuꞌivamacame 
Vanimame xeicüa nivarupitüani. 
38 Hicü vaꞌü quie hetaꞌaca 
meyuxamurietüveme nivaruxeiya 
meꞌutisuaname meꞌutihivame 
yumüireme. 39 Muva heutahaca 
müpaü tinivarutahüave, Titayari 
xeteyuxamurie xeteꞌutisuana. Nunusi 
pücamüqui. Pucusu xeicüa. 40 Müme 
mecaninanaimacaitüni. Hicü yunaime 
varayenüꞌaca, nunusi muyecasie 
nivareutavitüni cuesieya varusieya 
mümeta hamatüana memuꞌuvacai. 
41 Hicü mamayasie tiviereca, müpaü 
tinitahüave yuniuquicü, Tarita 
cumi, taniuquicü, ꞌÜimari ꞌacu, 
quenanucuquexi nematinahüaveni. 
42 Yapaucua nanucuqueni nunusi, 
niuyeicacaitüni. Tamamata heimana 
huta viyari nexeiyacaitüni. Cuitüva 
meniuhüxiyani yemecü. 43 Quesusi 
heiseriemecü yatinivarutahüave 
xevitü tüma mücaretimanicü que 
mütiuyü. Müpaüta tinivarutahüave, 
memüteꞌiminicü.
Nasareti quiecarisie que 
mütiuyeicacai Quesusi 
(Mateu 13:53‑58; Rucax i 4:16 ‑30)
6  Mericüsü mana 
neyani, yuquiecari 

83
ninuani. Teyüꞌüquitüvamete 
meniveiyacaitüni. 2 Hicü ꞌuxipiya 
tucari ꞌayeꞌacu, tuquita nisutüani 
tiꞌüquitatü. Müme memiꞌeniecai 
meyumüiretü menihüxiyacaitüni 
müpaü meꞌutiyuatü, ꞌIcü meixeiya, 
haque pemieme. ꞌIcü que tiupitüarie 
mütimaivenicü. Que tiupitüarie 
ꞌinüari mütürücavi mütiyurienecü. 
3 ꞌIcü caticaripiniteru, Mariya 
münuꞌaya. Cacuvu Cuse Cura 
Simuni vaꞌiva catihücü. ꞌUva 
tahesüa mecatetitei ꞌivamama 
ꞌucari. Hicü menitixaniꞌerieni. 
4 Quesusi müpaü tinivarutahüave, 
Tixaxatame veꞌeme caniꞌerivani 
naisarie, masi yuquiecarisie xeicüa 
yumarema vasata yuquita veꞌeme 
pücaꞌeriva. 5 Mana pücayüvecai 
xeime ꞌinüari mütürücaüye 
mütiyurienicü. Hipame tecuicuicate 
xeicüa yuxexuime vahesie 
ꞌutimeca nivaranayexürieni. 
6 Yuri memücateꞌeriecaicü, 
niꞌiyarixiecaitüni. Hicü quiecarite 
ꞌesimüyeyeusie tiniꞌüquitanecaitüni.
Tamamata Heimana Yuhutame 
que mütivareutanüꞌaxüa 
teyüꞌüquitüvamete 
(Mateu 10:5‑15; Rucax i 9:1‑6)
7 Mericüsü Tamamata Heimana 
Yuhutame varutacuevieca yuꞌaurie, 
nivareutanüꞌaxüani yuhutatame. 
Heiserie nivarupitüani cacaüyarixi 
memücaꞌitiyatüca vahepaüsita. 
8 Müpaü tinivarutaꞌaitüani, 
tixaütü memücateꞌupiximenicü 
huyeta, mumuxi xeicüa, ꞌinüa 
pücatixaü, cüsiurita pücatixaü, 
tumini vivurasie yemaneme 
pücatixaü, 9 memeuꞌuixüanicü 
cacai xeicüa, peru huta camixayari 

Maricuxi 6
memücaꞌanacatütücanicü 
tinivarutaꞌaitüani. 10 Müpaüta 
tinivarutahüave, Haque 
xemeꞌaxüani quita, muva 
xequeneyuhayevani ꞌasita 
quepaucua xemüyehuque. 
11 Quiecarisie quiecatari xüca 
mecaxetanaquiꞌerieni, xüca 
mecayuvaüriyani memüxeꞌenienicü, 
mana xequenanuyecüni, tumuanari 
xequeneucasixüa yucacaisie, müpaü 
xeteyurietü xemütetahecüatanicü 
vahesie que mürahüiva. ꞌIcü niuqui 
caniseüyeni que nemütixecühüave, 
Surumatari Cumuxatari cuini 
mieme mepücatatacuritüarieni 
müme vahepaü quepaucua 
ꞌisücame müvatacuevieni, 
mücü quiecarisie quiecatari 
que memütetatacuritüarieni. 
12 Hicüsüari teyüꞌüquitüvamete 
meneutayeixüani, müpaü 
metecuxatatü, teüteri 
memütehayevacü ꞌaxa 
memüteyuriecü. 13 Yuvaücavame 
cacaüyarixi menivarayenüꞌaxüani. 
Tecuicuicateta yuvaücavame 
haseiti mevarucavirivatü 
menivaranayexürüvacaitüni.
Tiꞌüyame Vani que mütiumierie 
(Mateu 14.1‑12: Rucax i 9. 7‑9)
14 Hicü Herurexi mütiꞌaitametücai 
mana cuiepa niuꞌena que mütiuyü. 
Naisarie tiniutamariva que 
müꞌane mühücütücai Quesusi. 
Müpaü meniutiyuanecaitüni, 
Tiꞌüyame Vani caniyüaneni. 
Nanucuquetüarieni ꞌumüca, 
ꞌayumieme mücü türücariya 
nicuyuitüvani. 15 Hipatüta 
müpaü meniutiyuanecatüni, 
ꞌEriyaxi canihücütüni, hipatüta, 

Maricuxi 6
tixaxatame caniyüaneni meripai 
miemetexi texaxatamete vahepaü 
ꞌanetü. 16 Herurexi masi ꞌuꞌenaca 
müpaü niutayüni, Süricü Vani 
canihücütüni nemiꞌaitaxü muꞌuya 
manutivitequienicü. Mücü 
nanucuquetüarieni, rainecai.
17 Mücü Herurexi meripai 
nivarutanüꞌani memiviyacü Vani. 
Casariyanata nenutahüani, müpaü 
mütinaquecaicü Heruriya. Müpaü 
tiniuyüni Herurexi mitivitücü 
yuꞌiva ꞌüyaya, Heruriya mütitevacai, 
Herurexi ꞌivaya Piripe titevacacu. 
18 Vani caviyarievetü cuxi müpaü 
tinicühüavecaitüni Herurexi, 
Pepücapitüarie pemevitücünicü 
ꞌaꞌiva ꞌüyaya.
19 Heruriya niꞌuxiveꞌeriecaitüni. 
Niyutexienecaitüni ꞌimiemütü 
Vani. 20 Herurexi nimacarücaitüni 
Vani, ꞌimaitü tevi mühücütücaicü 
heiseriemecü yamüticamiecaicü, 
mupasiecaicü Cacaüyarisie 
mieme. Niꞌüviyacaitüni. 
ꞌIꞌenietü ꞌasipücatimaicai que 
mütiyuriemücücai. Siepüre 
ninaquecaitüni miꞌenienicü. 
21 Mericüsü tucari nayeꞌani 
Heruriya Vani maꞌivacü, 
quepaucua Herurexi ꞌixüarari 
mutavevi matinuivaxü yutucarisie. 
Teꞌaitamete, cuyaxi tevaꞌaitüvamete, 
Carereyatari vaꞌuquiyarima 
nivarutaꞌinieni. 22 Heruriya 
nuꞌaya ꞌuca vatahaca, tiutineica, 
nivanaquecaitüni Herurexi mümeta 
hamatüana memütecuacai yunaitü. 
Cuiepa tiꞌaitame müpaü tinitahüave 
ꞌüimari, Tita mümatinaque 
queneneutavaviri, nemümasiminicü. 
23 Niyühüritüani yarehüavetü, 
Tita pemünetitavavirieni 

84

nepümasimini, sepa cuiepa 
nemütiꞌaita hixüata ꞌarücame 
pemünetiutavaviri. 24 Hicü mana 
neyani ꞌüimari. Müpaü tinitahüave 
yuvarusi, Tita netitavavirieni. 
Mücü müpaü tinitaꞌeiya, Vani 
Tiꞌüyame muꞌuya quenetavavirie. 
25 Mexüiva heutahaca cuiepa 
tiꞌaitamesüa, nitavavirieni müpaü 
ꞌutaitü, ꞌIpaü canetininaqueni 
ne, hicü cuitü pemünesimini 
Vani Tiꞌüyame muꞌuya, pateyusie 
yecaime. 26 Cuiepa tiꞌaitame cui 
niyuhiveriecaitüni. Muyühüritüacü, 
teüteri hamatüana memütecuacai 
vacü, ꞌayumieme pücayuvaüriyacai 
mitaꞌimaiyacü. 27 Cuiepa tiꞌaitame 
cuya niutanüꞌani cuitü, ꞌitaꞌaitüaca 
Vani muꞌuya mütuimiecü. 28 Mücü 
heyaca, muꞌuya nanutiviteni 
casariyanata. Pateyusie yecaime 
niꞌatüani. ꞌÜimari niyetuirieni, 
ꞌüimarita yuvarusi niyetuirieni.
29 Hicü meteꞌutamarieca, Vani 
teyüꞌüquitüvametemama menecüne, 
caxarieya menecueni. Teuquiyapa 
meneiteni.
Teüteri que mütivarumi ꞌauxüme 
miriyari 
(Mateu 14:13‑21; Rucax i 9:10 ‑17; Vani 6:1‑14)
30 Mericüsü nüꞌarisixi 
Quesusisüa meniyucuxeürieni, 
que memüteꞌuyuri 
que memüteꞌüquitacai 
meteꞌitaxatüanique. 31 ꞌIya 
müpaü tinivarutahüave, Cümüsü 
taxaüta tepuhu macumavesie, 
xequeneꞌuxipieca ꞌesiva. Hipatü 
yuvaücavatü meniꞌaxecaitüni 
menecücacaitüni, ꞌayumieme tucari 
mepücahücai ni memütecuanicü 
müme. 32 Hicü canuvasie menecüne 

85
macumavesiepai yühücüate. 
33 Yuvaücavatü menivaruxeiya 
memecü, menimaicaitüni 
Quesusi. Naime quiecarisie 
quiecatari yuvaücavatü yüꞌücama 
menecüne meꞌunausaxüaximetü. 
Meꞌuhaitütüatü menetaꞌaxüani 
müme meri. 34 Hicü ꞌanatiyeiximetü 
Quesusi, teüteri nivaruxeiya 
yumüireme. Nivarutinenimayata, 
muxasi yühüveme memücahexeiya 
vahepaü memüꞌanenecaicü. Mana 
nisutüani tivaꞌüquitüatü müiremecü. 
35 Hicüsüari yaꞌatevacacu 
tau, teyüꞌüquitüvametemama 
hesüana meniyucuxeürieni 
müpaü meꞌutiyuatü, ꞌEna 
canacumaveni, yacanatevani tau. 
36 Quenivareutanüꞌaxüa ꞌaurava 
memütayeixüanicü quiecarite 
ꞌesimüyeyeusie ꞌemüyeyeusie, 
memüteyutinanairienicü 
ꞌicuai. 37 Mücü masi müpaü 
tinivarutaꞌeiya, Xeme püta 
xequetenivarumicua. Müme müpaü 
metenitahüave, Tame teteꞌinanaiyu 
pa huta sienituyarisie ꞌarücame, 
tetevamini. 38 Mücü müpaü 
tinivarutahüave, Quepaümeme 
xepexeiya pa. Xequeneuxeiya. 
Yametetimaica, ꞌAuxüme payari, 
huta quesüteyarita, metenitahüave. 
39 Hicü nivarutaꞌaitüani yunaime, 
memücuyaxixüanicü ꞌüxa 
macuyürasie yayupapaümetü. 
40 Mana menicuyaxixüani, 
xei sienituyari ya huta 
teviyari heimana tamamata 
yameyupapaümetü. 41 Hicü ꞌauxüme 
payari ꞌanuꞌüca, huta quesüteyari 
meta, yuheima heutiniereca, 
pamüpariyusi ꞌipitüaca Cacaüyari, 
pa niutitara. Nivaruꞌüitüani 

Maricuxi 6
teyüꞌüquitüvamete memüvaminicü. 
Huta quesüteyari niutimura 
yunaime vahesie mieme. 42 Yunaitü 
meteꞌucuaca meniutihuxani. 43 Hicü 
menicuxeürieni pa yuhayevameyari 
tamamata heimana huta 
quirivayari hüpüneme, 
quesüteyarita ꞌüarime yuhayevame. 
44 Müme memüteꞌucuai ꞌuquisi 
xeicüa ꞌauxüme miriyari 
mecaniyupaümecaitüni.
Quesusi ha heima que mütiuyeicacai 
(Mateu 14:22‑27; Vani 6:16 ‑21)
45 Hicü nivarutamexüitüani 
teyüꞌüquitüvamete memacayaxecü 
canuvasie, memenuyehaitüiyacü 
Vesairapai haracuna ꞌanutaüye, 
mexi varateutüvacai teüteri. 
46 Vareutanüꞌaxüaca, hürisie 
neutiyune yutanenevienique. 
47 Hicü ꞌucutaicairecu, 
canuva haracuna hixüapa 
niuyemiecaitüni. Quesusi cuiepa 
püta niuyeicacaitüni yuxaütame. 
48 Mana meꞌuximatüariecame 
nivaruxeiya meꞌivequeme, vahepa 
mayeꞌecacaicü. Hicü ꞌesivatücacu 
tuxacüta, Quesusi vahepa 
canamiecaitüni haracuna heima 
ꞌumietü. Niuyeyaniquecaitüni. 
49 Müme meꞌixeiyaca haracuna 
heima ꞌumiecame, müqui meꞌerietü, 
meniutihiva. 50 Yunaitü menixeiya, 
meniyumuinacaitüni. Mücü cuitü 
nivarutahüave. Müpaü niutayüni, 
Yuꞌiyari xequeneucayasa, ne 
nepüyüane. Xepücaheumamaca. 
51 Hicü vahesüa yeꞌacu, canuvasie 
ꞌacayerücu, ꞌeca neunuani. Müme 
cuini mieme menihüxiyacaitüni 
meniꞌiyarixiecaitüni. 52 Pa 
hepaüsita que mütiuyü 

Maricuxi 6 ,  7
ꞌasimepücatehetimaivavecai, masi 
yuꞌiyarisie meniupupurucaitüni.
Quesusi que mütivaranayexürüvacai 
Quenesareti cuieyarisie 
(Mateu 14:34 ‑36)
53 Hicü ꞌanutaüye 
meꞌanucüneca Quenesareti 
cuieyarisie menetaꞌaxüani. 
Mana menecuvieni canuva. 
54 Canuvasie meꞌanaticünecu, 
yapaucua meneitimani quiecatari. 
55 Naisarie miemete vahesüa 
meniutanausaxüani. Menisutüani 
tecuicuicate mevaꞌatüvatü ꞌitarisie 
meꞌaheime haque memeꞌenana 
quename mana nua. 56 Naisarie 
que müticuyeicacai, quiecarite 
ꞌesimüyeyeusie, ꞌemüyeyeusie, yeuta, 
tecuicuicate menicutuarivacaitüni 
quiecari hixüapa, vaüriyarica 
meꞌipitüatü ꞌixuriquieya xeicüa 
memümayüanicü. Yunaitü 
memicumaüvacai menanayexürüve
caitüni.
Tita caꞌitiyacame meyeitüa tevi 
(Mateu 15:1‑20)
7  Mericüsü ꞌauriena 
meniyucuxeürieni 
Pareseusixi, hipatüta ꞌinüaricü 
memüteꞌüquitametetücai 
Querusareme memeyecü. 
2 Menivaruxeiya 
teyüꞌüquitüvametemama 
hipame metecuacame vamama 
caꞌitiyacacu mecamaimatücaitü 
Huriyusixi vayeiyari que mütiꞌane. 
Meniniuquixiecaitüni müme. 
3 Pareseusixi, hipatüta Huriyusixi 
teüteriyari yunaitü, xüca cuini 
mieme mecaꞌutimaimani, tixaü 
mepücatecuaca, yutusima 

86

vayeiyarisie yametecahutü. 
4 Quiecari hixüapa meꞌayecücatü 
xüca mecayuvenani hacü, 
mepücatecuaca. Vaücava cuxi 
müireme yeiyari canixuaveni 
yamemütecahu, tecüxite xarite 
casute que memüteꞌitie. 5 Hicü 
Pareseusixi teꞌüquitameteta müpaü 
metenitaꞌivaviya, Titayari yutusima 
vayeiyarisie yamecatecahu ꞌahesüa 
miemete teyüꞌüquitüvamete. Mesü 
vamama caꞌitiyacacu mepütecuaꞌa. 
6 Mücü müpaü tinivarutaꞌeiya, Cari 
Quisariyaxi ꞌaixüa painecai meripai, 
xexatatü xeme, ꞌaixüa yuhesie ꞌaxa 
müꞌane xemüꞌavietacü. Müpaü 
catinaꞌuca,
ꞌIcü teüteri yutetacü veꞌeme 
mepünesixata,
Que memüteꞌuꞌiyari püta teva 
mepuꞌuva.
  7 Xüanacüa xeicüa 
menenayexeiyani
Tita memüteꞌüquita, teüteri 
vaꞌaisica mühücücü xeicüa.
8 Tita mütiꞌaitacai Cacaüyari 
xeteꞌuhayevaca, teüteri vayeiyarisie 
xeteniviyani, tecüxite harevemete 
que xemütehauxina, tavari hepaüna 
müireme que xemüteyurie.
9 Müpaüta tinivarutahüave, Visi 
xepüteyurie xeme, xeꞌihayevaca 
tita Cacaüyari mütiꞌaitacai 
yaxemütecahunicü yuyeiyarisie. 
10 Muisexi müpaü naineni, 
Quetinivareuyehüvirieca 
ꞌaꞌuquiyari ꞌavarusi. Tavari müpaü 
canaineni, Que müꞌane ꞌaxa 
mutaineni yuꞌuquiyari yuvarusi 
hepaüsita, queꞌumierieni xei 
mieme. 11 Xemesü püta müpaü 
xeniutiyuaneni, Tevi xüca 
müpaü ticühüaveni yuꞌuquiyari 

87
yuvarusi, nepini naime cümana 
pemüpareviyaniqueyu, mücü 
Curuvani canihücütüni, taniuquicü, 
nepimini Cacaüyari, que maine, 
12 mücücü xepücaꞌipitüaca 
ꞌuxaꞌatüni varie ꞌasimütiyurienenicü 
yuꞌuquiyari yuvarusi vahesie 
mieme. 13 Xecaneyeitüani tita 
Cacaüyari mütiutayü, yaxetecahutü 
yuyeiyarisie, que xemütevaretuiri 
yunivema. Vaücavamecü 
xepüteyurie ꞌicüpaü.
14 Tavari yuꞌaurie varutacuevieca 
teüteri, müpaü tinivarutahüave, 
Xequeneneꞌenieca yunaitü, 
xequetenemaivaveni. 15 Tevi 
ꞌaurie tixaütü pücatixuave 
hesiena heutahame müyüveni 
caꞌitiyacame meyeitüanicü. Tita 
taütana müratineica, mücü püta 
canihücütüni tita caꞌitiyacame 
müreyeitüva tevi. 16 Xaütü netü 
muꞌenaxü queꞌuꞌena.
17 Hicü teüteri varucuꞌeiriecu, 
quita heutahacu, 
teyüꞌüquitüvametemama 
menitaꞌivaviya ꞌüxasi hepaüsita 
que mütiꞌüquitacai. 18 Mücü müpaü 
tinivarutahüave, Cari xemeta 
ꞌasixepücatemaivave vahepaü. 
Xeme müpaü xecatehetimaive, 
naitü tevi ꞌaurie mütixuave 
hesiena heutahame pücayüveni 
caꞌitiyacame meyeitüanicü 
19 ꞌiyarieyasie mücaheutahaquecü. 
Huriepana püta neutahaqueni, 
nihüani. Müpaü ꞌutaitü, naime 
ꞌicuai ꞌitiyacame nixatacaitüni. 
20 Tita tevi taüta müratineica, 
mücü püta canihücütüni tita 
caꞌitiyacame meyeitüa. 21 Teüteri 
vaꞌiyarisie catinimiemetüni ꞌaxa 
que memüteyücühüave, que 

Maricuxi 7
memütevacumaüva que müꞌane 
mücayüꞌüya mücayücüna, 
22 que memütenavaya, que 
memüteyumemiva, que 
memüteꞌicumaüva xeime 
ꞌüyaya, que memüteꞌihiveꞌerie 
tita mücativapini, ꞌaxa que 
memüteꞌuꞌiyari, que memüteꞌirüma, 
que memüteyucahiveꞌerie 
merucuyatüvetü, que 
memüteyucuasiri, que 
memüteyusevixima 
ꞌaxa meꞌutiyuatü, que 
memüteyucataveꞌerie yacü xeicüa 
que memüteyücühüave. 23 Mücü 
naitü ꞌaxa que memüteyurie, 
vataüta catinimiemetüni. Mücü 
caꞌitiyacame caneyeitüvani tevi.
Yuri que mütiꞌeriecai ꞌuca 
Sirupenisiyatanaca 
(Mateu 15:21‑28)
24 Hicü mana heyaca, Tiru 
cuieyarisie ninuani, Siruni 
cuieyarisie. Quita hetaꞌacu, 
pücaꞌinaquecai Quesusi xevitü 
mütimariecacü, peru pücayüvecai 
mana müyuhayevacü camarivatü. 
25 Mericüsü, ꞌuca niuꞌena 
hepaüsitana. Cacaüyari mücaꞌitiya 
ninücaitüni ꞌiya nuꞌaya ꞌucatüme. 
ꞌUca cuitü hesüana nuaca, hüxiena 
niutihüximaqueni. 26 Cüriyecusixi 
vaniuqui caniniuquieyatücaitüni, 
Sirupenisiyasie ninuivametücaitüni. 
Vaüriyarica nipitüacaitüni 
meyenüꞌanicü cacaüyari ꞌaxa 
müꞌane, mixünacü niveya. 
27 Quesusi müpaü tinitahüave, 
Neuyeveca meri türi 
memütihuxanicü. ꞌAixüa pücaꞌane 
türi vapa müvanavairienicü, 
sinurixi müvaminicü. 28 Mücü 

Maricuxi 7 ,  8
müpaü tinitaꞌeiya, Xasunicü 
peputaine ꞌuqui, peru ꞌasita 
sinurixi mepiticuaꞌa türi vapa 
mexatüa mücavivive temüxiquiyari. 
29 Quesusi müpaü tinitahüave, 
ꞌAixüa pemutayücü, quenemie. 
Camü cacaüyari ꞌaxa müꞌane ꞌari 
nixüna ꞌanive. 30 Hicü yuquie 
hetaꞌaca canitaxeiya yunive ꞌutasie 
cacaime, cacaüyari ꞌaxa müꞌane 
ꞌixünacu.
Quesusi que mürenayehüa tevi 
mücaheuꞌenacai münenuriecai
31 Hicü Tiru cuieyarisie 
heyeyaca Siruni cuieyarisie 
niuyeyune. Tamamata Quiecarite 
müracutevasie ꞌuyeyaca, Carereya 
haracunayarisie netaꞌani. 
32 Mana meniꞌatüirieni tevi 
mücaheuꞌenacai münenuriecai. 
Vaüriyarica menipitüani hesiena 
mutimenicü. 33 Yateva heivitüca 
hücüame teüteri memücaꞌanuꞌuva, 
nacatana neicaꞌuitüani yuꞌitüvame. 
ꞌUtaꞌaüsicavieca nimayüani 
nenieya. 34 Yuheima heutiniereca 
naꞌaivani Quesusi. Yuniuquicü 
müpaü tinitahüave tevi, Hepata, 
taniuquicü quevatiyepietücani 
paine. 35 Yapaucua nacateya 
nivatiyepierixüani nenieya 
niuxünarieni, heiseriemecü 
ꞌutaniutü nayani. 36 Hicüsüari 
nivaruhüritüani xeime 
memücatehecuxaxatüvanicü, peru 
que mütivaruhüritüa, müme masi 
yemecü metenicuxatacaitüni 
naisarie. 37 Vaücavamecü 
menihüxiyacaitüni teüteri 
yameꞌutiyuatü, Naime ꞌaixüa 
catiniuyurieni. Müme 
memücaheuꞌenanacai 

88
meheuꞌenanacame nivarayeitüvani, 
müme memücaniuvavecai 
meniuvaveme nivarayeitüvani.
Teüteri que mütivaruni nauca 
miriyari 
(Mateu 15:32‑39)
8  Mericüsü ꞌanapaitütü 
tavari yumüiretü 
teüteri meyucuxeüriecu, 
ꞌicuai mecahexeiyacacu, 
teyüꞌüquitüvamete nivarutacuevieni 
yuꞌaurie. Müpaü tinivarutahüave, 
2 Ne teüteri nepüvanenimaya. 
Haica tucari mepuyuri 
nehamatü. ꞌIcuai mepücahexeiya. 
3 Meyehacacuitüveme xüca 
nevareutanüꞌaxüani vaquie, 
huyeta mepeꞌamüxüani, hipatü 
tevapai mecaniquiecataritüni. 
4 Teyüꞌüquitüvametemama müpaü 
metenitaꞌeiya, Haque mieme 
peyüve pa mütivaruminicü 
ꞌime ꞌena macumavesie. 5 Mücü 
müpaü tinivarutaꞌivaviya, 
Quepaümeme xepexeiya 
pa. ꞌAtahutame, meniutiyuani. 
6 Hicü nivarutaꞌaitüani teüteri 
cuiepa memücuyaxecü. 
ꞌAtahuta payari ꞌutiꞌüca, 
pamüpariyusi ꞌipitüaca Cacaüyari, 
nititara. Teyüꞌüquitüvamete 
nivaruꞌüitüani memüvaminicü. 
Müme mecanivarumini 
teüteri. 7 Yapaümeme quesüte 
menivarexeiyacaitünita 
ꞌesimemüpepe. Pamüpariyusi 
ꞌipitüaca Cacaüyari, tiniutaꞌaita 
quesüte memümiquienicüta. 
8 Meteꞌucuaca meniutihuxani. 
Yuhayevameyari tarimeyari 
meniucuxeürieni teyüꞌüquitüvamete, 
ꞌatahuta quirivayari nayani. 

89
9 ꞌEsivatücacu nauca miriyari 
mecaniyupaümecaitüni teüteri. 
Hicü nivareutanüꞌaxüani. 
10 Teyüꞌüquitüvamete vahamatü 
yunaitü canuvasie menacayaxe, 
Rarümanuta müracutevasie 
menecüne.
ꞌInüari que memüteꞌitavaviri 
Pareseusixi 
(Mateu 16:1‑4; Rucax i 12:54 ‑56)
11 Hicü Pareseusixi meniuꞌaxüani. 
Menisutüani niuqui mexüatüatü 
hamatüana, meꞌivavirietü ꞌinüari 
memüxeiyacü muyuavisie mieme 
mupitüarie, memiꞌinüatanicü. 
12 Mücü yuꞌiyarisie haꞌaivatü 
müpaü niutayüni, Titayari ꞌinüari 
metevava hicü miemetexi. Niuqui 
caniseüyeni que nemütixecühüave, 
yemecü ꞌinüari mepücapitüarieni 
hicü miemetexi. 13 Varucuꞌeirieca 
hutarieca nacayerüni canuvasie, 
ꞌanutaüyepai neyani.
Tiyucuxanariyame Pareseusixi 
vahesüa mümieme 
(Mateu 16:5‑12)
14 Mericüsü teyüꞌüquitüvamete 
metenatümaiya pa 
memaꞌüniquecai. Xeime 
hücüa mepexeiyacai pa 
canuvasie. 15 Hicü müpaü 
tinivarutaꞌimaiya, Yumarima 
ꞌaixüa xequeneyucuerivayurieca 
tiyucuxanariyame hepaüsita 
Pareseusixi vahesüa mümieme, 
Herurexisüa mümieme. 16 Müme 
müpaü meteniyutahüave, Pa 
temücaheyeꞌüicü müya naineni. 
17 Quesusi tiutimaica que 
memüteyücühüavecai müpaü 
tinivarutahüave, Titayari niuqui 

Maricuxi 8
xetexüatüa pa xemücahexeiyacü. 
Xecateꞌenana, xecatemaivave 
cuxi. Xeꞌiyari cuxi tiseseꞌi. 
18 Xeꞌuhüxitü xecateheuneniere, 
xeꞌunacatü xecateheuꞌenana, 
tixaü xecatehaꞌeriva. 19 ꞌAuxüme 
payari neꞌutitaracu ꞌauxüme 
miriyari vahesie mieme, 
quepaüme quirivayari hüpüneme 
xepucuxeürie muyuhayevaxü. 
Müme müpaü meniutiyuani, 
Tamamata heimana hutame. 
20 Mücü tivarahüave, ꞌAtahuta 
payari nauca miriyari vahesie 
mieme neꞌutitaracu, quepaüme 
quirivayari xepucuxeürie 
muyuhayevaxü. Müme 
meniutiyuani, ꞌAtahutame. 
21 Müpaü tinivarutahüave, Queri 
xecatemaivave cuxi.
Macüpecai que müranayehüiya 
Vesairasie
22 Hicü mecanetaꞌaxüani 
Vesairapai. Teüteri meniꞌatüirieni 
ꞌuqui macüpecai, vaüriyarica 
meꞌipitüatü mimayüanicü. 
23 Hicü macüpecai mamayasie 
tiviereca, quiecari tesitapai 
neihana. Heꞌaüsicamaxüaca 
hüxitana, hesiena ꞌutimeca, 
müpaü tinitaꞌivaviya, Tixaü 
pecatixeiya. 24 Hicü ꞌanutaniereca 
müpaü niutayüni, Teüteri cüyexi 
nepüvaxeiya yaxeicüa meꞌaneneme, 
peru teüteri meneuꞌuvani. 25 Hicü 
hutarieca hüxitana niutimeni. Tevi 
nanutaniere, heunieretü nayani. 
Naime tiniuxeiya que mütivayacü. 
26 Hicü Quesusi nitanüꞌani quiena 
müpaü titahüaveca, Quiecarisie 
pepücaheumieni, xeime 
pepücaraxaxatüvani.

Maricuxi 8 ,  9

Pecuru que mütiyutahecüataxü 
(Mateu 16:13‑20; Rucax i 9:18‑21)
27 Hicü Quesusi 
teyüꞌüquitüvamete vahamatü 
yunaitü menecüne. Quiecarite 
ꞌesimüyeyeusie meniuꞌuvacaitüni 
Sesareya Piripu ꞌaurie. 
Mana huyeta meꞌuyehutü, 
müpaü tinivarutaꞌivaviya 
teyüꞌüquitüvamete, Teüteri que 
meꞌutiyuane que nemüpaicü ne. 
28 Mümeri müpaü metenitaꞌeiya, 
Hipatü müpaü meniutiyuane, Vani 
Tiꞌüyame pemühücücü, hipatüta 
ꞌEriyaxi pemühücücü, hipatüta 
texaxatamete pemüxevitü. 29 Hicü 
müpaü tinivarutaꞌivaviya, Xemete 
que xeꞌutiyuane que nepüpaicü. 
Pecuru müpaü tinitaꞌeiya, Que 
müꞌane heiserie mupitüarie 
Cürisitutütü, ꞌecü pecanihücütüni. 
30 Hicü nivaruhüritüani 
ꞌasimemücatehehüavenicü xeime 
hepaüsitana.
Quesusi que mütihecüatacai que 
mütimierieniquecai 
(Mateu 16:21‑28; Rucax i 9:22‑27)
31 Hicüsüari nisutüani 
tivaꞌüquitüatü, müpaü ꞌutaitü, 
Neuyeveca cuxi ne Yuri Tevi que 
nemütiteva vaüca nemüticuinecü. 
Taꞌuquiyarima, maraꞌacate 
memühüritüarie, mümeta 
ꞌinüaricü memüteꞌüquitamete 
mecanenitixaniꞌeriecuni. 
Necanimieriemücü, 
necananutanierimücü hairieca 
tucarisie. 32 ꞌIcü niuquieya 
canihecüacaitüni que mutayü. 
Hicü Pecuru yateva heivitüca 
nisutüani ꞌicuꞌimaiyatü. 33 Quesusi 

90
taꞌaurie ꞌaveca, hipame varuxeiyaca 
teyüꞌüquitüvamete, nicuꞌimaiyani 
Pecuru müpaü ꞌutaitü, Xaüsie 
queneuyeꞌa Cauyumarie Nehüxie 
pepücaꞌuveni. ꞌEcü Cacaüyaripaü 
pepücareꞌiyari, teüteri vahepaü 
xeicüa pepüreꞌiyari.
34 Hicü yuꞌaurie varutacuevieca 
teüteri, teyüꞌüquitüvamete 
vahamame müpaü tinivarutahüave, 
Tevi xüca yuvaüriyani nehamatü 
muyeicanicü, queyuxaniꞌerieca, 
queyuvaüriyani sepa 
curuxisie mümierieni, nehesie 
quetiviyani. 35 Que müꞌane 
müyutavicueisitüamücü 
caniyutatümaiymücü. Que müꞌane 
müyutatümaiya nehesie mieme, 
niuqui ꞌaixüa manuyünesie mieme, 
mücü niyutavicueisitüamücü 
yemecü. 36 Tevi nai cuiepa 
mütixuave xüca raꞌivanique, tita 
raꞌivaqueyu xüca yutatümaiyanique. 
37 Tevi titacü tiyutuani yutucari 
mücanavaiyarienicü. 38 Hicü 
miemetexi hipame vaꞌüitama 
memüvacumaüva ꞌaxa 
memüteyuruva vasata ꞌuyeicatü, 
que müꞌane münesiteviya miteviya 
neniuqui, neta Yuri Tevi que 
nemütiteva necaniteviyacamücü 
ꞌiya quepaucua nemunuani 
neꞌuquiyaripaü nemarivetü, 
netupirisixima memüpasie 
Cacaüyarisie mieme vahamatü.
9  Hicü müpaü tinivarutahüave, 
Niuqui caniseüyeni que 
nemütixecühüave, hipatü ꞌuva 
memuꞌuva mepücacuini mexi 
mecanenierivave que mütiyüni 
quepaucua Cacaüyari munuani 
türücaüyemecü tiꞌaitatü. ꞌArique 
mücaque mecanicuicuni.

91

Quesusi yücü ꞌanetü que müratüa 
(Mateu 17:1‑13; Rucax i 9:28‑36)
2 Hicü ꞌataxeime tucari 
ꞌanucayacu Quesusi nivarevitüni 
Pecuru Cacuvu Vani yemuri 
ꞌamanutitevisie yuhücüame. 
Mana yücü ꞌanetü nayeitüarieni 
vahüxie. 3 Quemarieya xavatütü 
nayani, cui tuxatü ꞌüvipaü. Cuiepa 
mütama turiyame müya ꞌaneneme 
pücayüve mitiyeitüani. 4 Mana 
ꞌEriyaxi Muiseximatü memasiücütü 
menacüne, Quesusimatü 
metenicuxatacaitüni. 5 Hicü 
Pecuru müpaü tinitahüave Quesusi, 
Tiꞌüquitame ꞌacu, ꞌaixüa caniꞌaneni 
ꞌuva temuꞌuvacü. Camüsü xamaru 
tepütivevieni haicame, ꞌahesie 
mieme xeime, Muisexisie mieme 
xeime, ꞌEriyaxisie mieme xeime.
6 Pecuru ꞌasipücatimaicai que 
mütayüniquecai, teyüꞌüquitüvamete 
cui memeumamacaicü. ꞌAyumieme 
müpaü putayü. 7 Hicü haivitüri 
nuaca nivaruꞌetüriviya. Xevitü 
niutaniuni haivitürisie yaꞌutaitü, 
ꞌIcü caninenivetüni neninaquiꞌerieca, 
xequeneꞌenieca. 8 Yapaucua 
mehanieretücüneca naisarie, xeime 
mepücaꞌuxei yuꞌaurie ꞌuveme, 
Quesusi xeicüa meniuxeiya.
9 Hicü yemurisie 
meꞌacanexüaximecacu, 
Quesusi nivarutaꞌaitüani 
ꞌasimemücatehehüavenicü xeime 
tita memüteꞌuxei, mexi Yuri Tevi 
müquite vasata caꞌanucuquevecai 
cuxi, ꞌariqueque xeicüa. 10 Que 
mainecai yamecatenicahucaitüni, 
peru yusata niuqui 
menixüatüacaitüni tita mütixatacai, 
manucuqueni müquite vasata 

Maricuxi 9
que mainecai. 11 Hicü müpaü 
metenitaꞌivaviya, Müme ꞌinüaricü 
memüteꞌüquitamete, titayari 
müpaü meteꞌutiyuane quename 
heuyevese ꞌEriyaxi meri munuani. 
12 Mücü müpaü tinivarutaꞌeiya, 
Neuyeveca ꞌEriyaxi meri munuani 
ꞌaixüa miyurieni naime. Masi que 
reꞌuxa Yuri Tevi hepaüsita, que 
müreuyevese vaüca müticuinecü 
müxaniꞌerivanicü. 13 Masi ne 
müpaü netinixecühüaveni, ꞌEriyaxi 
caninuaniri. Yamepiyuri que 
mütivanaquecai, müpaü que 
müreꞌuxa hepaüsitana.
Quesusi que mürenayehüa temaicü, 
cacaüyari ꞌaxa müꞌane ꞌiviyacacu 
(Mateu 17:14 ‑21; Rucax i 9:37‑43)
14 Hicü mevaranucuꞌaxirümecacu 
hipame teyüꞌüquitüvamete, 
yumüireme teüteri menivaruxeiya 
teyüꞌüquitüvamete vaꞌaurie, mümeta 
ꞌinüaricü memüteꞌüquitametetücai 
menivaruxeiya niuqui 
mexüatüacame vahamame. 
15 Hicü teüteri meꞌixeiyaca 
Quesusi, meniuhüxiyani, 
hepana meniutanausaxüani 
menitavaüritüani. 16 Mücü müpaü 
tinivarutaꞌivaviya müme ꞌinüaricü 
memüteꞌüquitametetücai, Titacü 
niuqui xetexüatüa vahamatü. 17 Tevi 
xevitü müpaü tinitaꞌeiya, Neuxei 
tiꞌüquitame, nenive ꞌuquitüme 
nepümasiꞌatüiri, cacaüyari ꞌaxa 
müꞌane minüꞌücü caꞌitaunietü 
mütaniunicü. 18 Sepa haque 
meitaꞌaxiya peiyehüpa, cuaimuxari 
püvayeneica, yutametecü 
pütiutaqueve putanaranare. 
Ne nenivarutavavirieni 
teyüꞌüquitüvamete ꞌahesüa 

Maricuxi 9
miemete memenayehüanicü, peru 
mepüyutatexie. 19 Mücü müpaü 
tinivarutaꞌeiya, Cari hicü miemete 
yuri xepücateꞌerie. Quepaümexa 
peuyevese xehamatü nemucani. 
Quepaümexa nepüxenevieca. 
Xequenavitüqui. 20 Hicüsüari 
meniꞌatüirieni. Mücü cacaüyari 
ꞌixeiyaca Quesusi, yapaucua 
nitanüni temaicü. Cuiepa 
ꞌucaveca ꞌiya, nicurupenecaitüni, 
cuaimuxari ꞌanativietü. 21 Quesusi 
müpaü tinitaꞌivaviya quemasieya, 
Quepaümexa piꞌaxiya. Mücü müpaü 
niutayüni, Nunusiyaripai. 22 Müixa 
taipa hapa neihüpani ꞌimienique. 
ꞌEcü xüca peyüveni ꞌasipemütiyurieni, 
quetanenenimayaca 
quetaneparevieca. 23 Quesusi müpaü 
tinitahüave, Titasü peraine, xüca 
neyüveni pemaine. Que müꞌane 
yuri mütiꞌerie naimecü püyüve. 
24 Hicü temaicü quemasieya 
müpaü tiniuhiva, Yuri nepütiꞌerie 
ꞌacu, queneneuparevi yuri xüca 
necatiꞌerieca. 25 Quesusi yumüireme 
varuxeiyaca meꞌanausaxüaximeme 
hepana meyucuxeürienique, 
nitatieni cacaüyari ꞌaxa müꞌane 
müpaü ticühüavetü, Neuxei 
ꞌecü cacaüyari pemücaꞌitaunie 
mütaniunicü müꞌenanicü, ne 
nematiniꞌaitüaca pemixünacü, tavari 
pemücaꞌiviyanicü. 26 ꞌIya cacaüyari 
ꞌutahivaca ꞌitacasetü carima, nixüna. 
Müquipaü ꞌanetü nayani temaicü. 
ꞌAyumieme ꞌesivatücacu yunaitü 
müpaü meniutiyuani, Caniumüniri. 
27 Perusü Quesusi temaicü 
mamaya ꞌuviyaca nenucuhana. ꞌIya 
nanucuqueni.
28 Hicü quita heutahacu, 
teyüꞌüquitüvametemama müpaü 

92

menitaꞌivaviya yuhücüate 
meꞌayetetü, Titayari tetetatatexie 
tame temayenüꞌanicü. 29 Mücü 
müpaü tinivarutahüave, 
Yunenevietü yuhaquietü xeicüa 
caniyüveni meyenüꞌanicü ꞌipaü 
ꞌaneneme.
Quesusi tavari que mutayü que 
mütimierieniquecai 
(Mateu 17:22‑23; Rucax i 9:43‑45)
30 Hicü mana menecüne. 
Carereya cuieyarisie 
meniuyecüne. Pücaꞌinaquecai 
xevitü mütitamarienicü. 
31 Teyüꞌüquitüvamete 
tinivaꞌüquitüacaitüni. Müpaü 
tinivarutahüave, Ne Yuri Tevi 
nehücütütü nepüyetuiya teüteri 
vamamasie. Menenimiecuni. 
Nemierieme, hairieca tucari 
ꞌanucayayu nenanucuquemücü. 
32 Müme ꞌicü niuqui 
mepücahetimaivavecai. 
Menimamacaitüni 
meꞌitaꞌivaviyaque.
Que müꞌane masi müveꞌeme 
(Mateu 18:1‑5; Rucax i 9:46 ‑48)
33 Mericüsü Caperünaume 
menetaꞌaxüani. Quita 
meheutahaxüacu müpaü 
tinivarutaꞌivaviya, Titacü niuqui 
xetexüatüacai huyeta. 34 Müme 
cayuvatü xeicüa meniumacaitüni, 
niuqui memüxüatüacaicü 
huyeta que müꞌane müme masi 
müveꞌemetücaicü. 35 Hicü ꞌayerüca, 
Tamamata Heimana Yuhutame 
varutacuevieca yuꞌaurie, müpaü 
tinivacühüaveni, Xevitü xüca 
veꞌeme ꞌayeimücüni, neuyeveca 
yunaime vaparevivame 

93
mayuyeitüanicü ꞌimatüreme 
mayuyeitüanicü. 36 Hicü nunusi 
ꞌahanaca vahixüapa nitaqueni. 
ꞌItituca müpaü tinivarutahüave, 
37 Que müꞌane xeime 
mütanaquiꞌerieni ꞌipaü meꞌaneneme 
türi nehesüa mümiemecü, mücü 
canenitanaquiꞌerimücü ne. Que 
müꞌane münesitanaquiꞌerieni ne 
xeicüa pücanesitanaquiꞌerieni, 
masi que müꞌane münesiheyenüꞌa 
canitanaquiꞌerimücüta.
Que müꞌane mücatasiꞌayeꞌuni, mücü 
tahesie tiniviyani 
(Rucax i 9:49‑50; Mateu 10:42)
38 Vani müpaü tinitahüave, 
Tiꞌüquitame, xeime tahesie 
mücativiya tecaniuxeiya 
varayenüꞌavame cacaüyarixi 
ꞌaxa memüꞌanene, ꞌahesüa 
niu miemetütü. Mücü tahesie 
mücativiyacü, ꞌayumieme tepinena. 
39 Quesusi müpaü niutayüni, 
Xepücaꞌinenaca. Tevi xüca 
türücaüyemecü ꞌinüari tiyurieneni, 
müpaü ꞌutaitü quename nehesüa 
mieme, quetiyüveni cuitüva 
nehepaüsita ꞌaxa mutaineni. 40 Que 
müꞌane mücatasiꞌayeꞌuni, tahesie 
catiniviyani. 41 Que müꞌane 
xei tecüxiyari müxeharitüani 
Cürisitusüa miemete xemühümecü, 
yemecü peixeiyani tita müraꞌivaxü.
Titacü mütitiquetamüre 
(Mateu 18:6 ‑9; Rucax i 17:1‑2)
42 Que müꞌane mitiquetamüra 
xeime ꞌicü türi yuri memüteꞌerie, 
masi ꞌaixüa püyüniqueyu mata 
mahete xüca ꞌecatütüanique 
cüipieyasie, haramarasie xüca 
heucahüiyanique meripai. 

Maricuxi 9 ,  10
43 ꞌAmama xüca masihecahüpani, 
quenavitequi. Masi ꞌaixüa 
püyüniqueyu pemamapurutü xüca 
peheutahanique tucari maxuavesie, 
hutame peꞌucamamatü xasi 
taiyariyarisie pemücaheutahanicü 
mücatüvesie. 44 Mana cuisi 
müvacüme pücamüni tai 
pücatüveni. 45 ꞌAꞌüca xüca 
masihecahüpani, quenavitequi. 
Masi ꞌaixüa püyüniqueyu xüca 
peꞌücapurutü peheutahanique 
tucari maxuavesie, hutame 
peꞌucaꞌücatü xasi taiyariyarisie 
pemücauhüiyanicü mücatüvesie. 
46 Mana cuisi müvacüme pücamüni 
tai pücatüveni. 47 ꞌAhüxi xüca 
masihecahüpani, quenivatituꞌi. 
Masi ꞌaixüa püyüniqueyu xüca 
peheutahanique haque Cacaüyari 
müraꞌaita tapa peꞌacüpetü, xasi 
taiyariyarisie pemücauhüiyanicü 
hutame peꞌucahüxitü. 48 Mana 
cuisi müvacüme pücamüni, tai 
pücatüveni.
49 Yunaitü meniꞌitiyacuni taicü, 
naitü mavari que mütiꞌitiva ꞌunacü. 
50 ꞌUna ꞌaixüa caniꞌaneni, peru 
xüca hamuritü ꞌayanique, titacü 
haꞌusivime xeteheyeitüaniqueyu 
ꞌuna. ꞌUna xequenexeiyani yuhesie 
ꞌaixüa xeteyuxexeiyatü.
Quesusi que mütiꞌüquitacai, ꞌuqui 
yüꞌüya mücuꞌeirie hepaüsita 
(Mateu 19:1‑12; Rucax i 16:18)
10  Mericüsü mana heyeyaca, 
Cureya cuieyarisie ꞌuyeyaca, 
Curutani hatuxame ꞌanutaüye 
ninuani. Mana tavari teüteri 
hesüana meniyuxeüriecaitüni. 
Que mütiyurienecai, tavari 
tinivaꞌüquitüacaitüni. 2 Hicü 

Maricuxi 10
Pareseusixi meniuꞌaxüani, 
müpaü meteꞌicuꞌivaviyatü 
meꞌiꞌinüatatüvetü, Titauniva ꞌuqui 
yüꞌüya mücuꞌeirienicü meꞌutiyuatü. 
3 Mücü müpaü tinivarutaꞌeiya, Que 
tixeꞌuꞌaitüa Muisexi. 4 Müme müpaü 
metenitahüave, Muisexi nipitüani 
tevi xapa mütavevienicü ꞌeiriya 
hepaüsita, ꞌarique micuꞌeirienicü. 
5 Quesusi müpaü tinivarutaꞌeiya, 
Xeꞌiyari müseseꞌicü ꞌayumieme 
ꞌicü ꞌaitüarica tinixeꞌutaꞌutüirieni. 
6 Peru matüaripai naitü 
mütiunetüariepai, Cacaüyari 
nivarutivevieni ꞌuquitüme 
ꞌucatüme. 7 ꞌAyumieme ꞌuqui 
niyupatamücü, yuquemasi yuvarusi 
vahesüa niyeyeimücü, yuꞌüyasie 
tiniviyamücü. 8 Memüyuhutacai 
xei vaiyari mecanacünicuni 
meyuxevitü, cananuyüneni. 
ꞌAyumieme mecaniyuxevini, 
mepücayuhutari. 9 Mericüsü 
Cacaüyari que mütivaruxeviriyaxü, 
tevi pücavataxüriexüani.
10 Hicü quita meꞌayetetü, 
teyüꞌüquitüvamete tavari 
menitaꞌivaviya mücü hepaüsita 
que mutayü. 11 Quesusi müpaü 
tinivarutahüave, Que müꞌane 
ꞌicuꞌeirieme yüꞌüya, xeime püta 
mütivitüni, mücü nicumaüvani que 
müꞌane mücayüꞌüya. 12 ꞌUcata xüca 
ꞌicuꞌeirieni yücüna, xeime püta xüca 
ꞌuticünata, mücü nicumaüvani que 
müꞌane mücayücüna.
Quesusi que mütiuniu, türi ꞌaixüa 
memüꞌitüarienicü 
(Mateu 19:13‑15; Rucax i 18:15‑17)
13 Hicü hesüana 
mecanivaꞌatüvacaitüni 
türi vahesie mutimenicü, 

94

peru teyüꞌüquitüvamete 
menivarutateꞌacaitüni. 14 Quesusi 
varuxeiyaca teyüꞌüquitüvamete 
que memüteyuriecai niuyehaꞌani. 
Müpaü tinivarutahüave, 
Xequenivapitüaca türi 
nehesüa memüꞌaxenicü. 
Xepücavanenasitüiyani. 
Cacaüyari müya meꞌaneneme 
catinivaꞌaitüvametüni. 15 Niuqui 
caniseüyeni que nemütixecühüave, 
que müꞌane nunusipaü 
mücayuvaüriya Cacaüyari 
mütitaꞌaitüanicü yapücatipitüarieni. 
16 Hicü yumamasie varutitücütü 
yacaniutainecaitüni para ꞌaixüa 
memüꞌitüarienicü vaheima ꞌutimeca.
ꞌUqui müxicutücai 
(Mateu 19:16 ‑30; Rucax i 18:18‑30)
17 Mericüsü Quesusi 
niyemieximecaitüni. Hicü tevi 
ꞌunausarümetü hesüana ninuani. 
Hüxiena niutitunumaqueni müpaü 
ticuꞌivaviyatü, Tiꞌüquitame ꞌaixüa 
pemütiucaꞌiyari ꞌacu, tita reuyevese 
nemütiyurienicü tucari mücaxüve 
nehesie mütinaquenicü. 18 Quesusi 
müpaü tinitaꞌeiya, Titayari ꞌaixüa 
netiucaꞌiyarime penetixata. 
Tevi ꞌaixüa mütiucaꞌiyari 
ꞌapücaꞌuyeica, Cacaüyari 
yuxevitü ꞌaixüa pütiucaꞌiyari püta. 
19 ꞌEcüsü ꞌaitüarica pepümate, 
pepücatiꞌamieni, xeime ꞌüyaya 
cünaya pepücacumaüvani, 
pepücatinavayani, xeimesie 
pepücarahüpani petiꞌitavatü, 
pepücatiꞌacuamanani, ꞌaquemasi 
ꞌavarusi quetinivareuyehüvirieca, 
que manuyüne. 20 ꞌIya müpaü 
tinitahüave, Tiꞌüquitame, ꞌicü 
naimesie yanepüticamie 

95
temaicüyaripai. 21 Quesusi ꞌixeiyatü 
ninaquiꞌeriecaitüni. Müpaü 
tinitahüave, Xevitiüxa xeicüa 
peuyevese yapemütiyurieni. 
Quenemie, tita pemürexeiya 
quetinetua, tuminiyari 
quenivarumicua puvüresixi. 
Mücücü muyuavisie vaüca 
pepeucaqueni. Pevareꞌüitüame 
quenayeꞌa, nehesie quetiniviyani, 
sepa curuxisie pemumierienique. 
22 ꞌIcü niuquicü panutixünetüya. 
Yuhiverietü caneyani vaüca 
mürexeiyacaicü.
23 Hicü Quesusi yuꞌaurie 
hanieretüyaca müpaü 
tinivarutahüave teyüꞌüquitüvamete, 
Canicuaniveni xicusixi 
memayeꞌaxüanicü Cacaüyari 
mütivaꞌaitüvametünicü. 
24 Teyüꞌüquitüvamete 
menihüxiyacaitüni niuquieyacü. 
Quesusi hutarieca müpaü 
tinivarutahüave teyüꞌüquitüvamete, 
Nenivema, canicuaniveni müme 
yuri memüteꞌerie tuminisie 
memayeꞌaxüanicü Cacaüyari 
mütivaꞌaitüvametünicü. 25 Sepa 
mücacuanivenique cameyu 
manuyehani ꞌivipame hüxieyasie, 
peru siepüre yeme pücuanive 
xicu mayeꞌanicü Cacaüyari 
mütiꞌaitüvametünicü. 26 Müme masi 
vaüca menihüxiyacaitüni. Müpaü 
meteniyücühüavecaitüni, Mericüte, 
xüca müpaü ꞌaneni, quepai 
püyüve mütavicueisitüarienicü. 
27 Hicü Quesusi vaxeiyatü müpaü 
niutayüni, Teüteri mepücayüvave 
memüyutavicueisitüanicü, 
masi Cacaüyari caniyüveni 
müvatavicueisitüanicü. Cacaüyari 
naimecü caniyüveni. 28 Hicüsüari 

Maricuxi 10
Pecuru nisutüani müpaü 
ticühüavetü, Camüsü tame naime 
teteꞌucuꞌeirieca ꞌahesie tepüteviya. 
29 Quesusi müpaü niutayüni, Niuqui 
caniseüyeni que nemütixecühüave, 
que müꞌane micuꞌeirie yuqui 
yuꞌivama yuvarusima yuquemasima 
yüꞌüitama yunivema yucuie, xüca 
varucuꞌeirieni necümana, niuqui 
ꞌaixüa manuyünesie mieme, 30 xei 
sienituyari masi varexeiyatü 
canayeimücü hicü quite, ꞌivamarixi, 
yuvarusima, yunivema, cuie. 
ꞌUximatüarietü varexeiyatü 
canayeimücü. Tucari ꞌumamiesie 
ꞌayeꞌame, tucari mücaxüve 
hexeiyatü canayeimücü. 31 Peru 
yuvaücavatü hicü memüveꞌemete, 
ꞌimatüremete mecanacünicuni, 
ꞌimatüremete veꞌemete 
mecanacünicunita.
Tavari Quesusi que mutayü que 
mütimierieniquecai 
(Mateu 20:17‑19; Rucax i 18:31‑34)
32 Mericüsü huyeta 
meniuhucaitüni Querusareme 
meutiyune ꞌutüa, Quesusi 
nanuhaitüacaitüni. 
Teyüꞌüquitüvamete 
menihüxiyacaitüni. Hipatü 
memiveiyacai menimamacaitüni. 
Hicü tavari yateva canivarevitüni 
Tamamata Heimana Yuhutame. 
Nisutüani tivacuxaxatüvatü que 
müꞌitüarieniquecai, 33 müpaü 
ꞌutaitü, Neuxei, Querusareme 
tenetaꞌaxüacuni. Ne Yuri Tevi que 
nemütiteva necaniyetuiyamücü 
maraꞌacate memühüritüarie 
vahesüa, müme ꞌinüaricü 
memüteꞌüquitamete vahesüa. 
Vaꞌisücate menesitahüaveyu, 

Maricuxi 10
necanimieriemücü, menesiyetuayu 
teüteri memücahuriyusixi vahesüa. 
34 Müme mecanenitananaimacuni, 
yuhaxüama nehesie 
meniutaꞌaüsicaviecuni 
menenicuvaxüacuni, 
mecanenimiecuni. Peru 
hairieca tucari ꞌayeꞌayu, 
necananucuquemücü.
Cacuvu Vanimatü que 
memüteꞌitavavirie 
(Mateu 20:20 ‑28)
35 Hicü Severeu nivemama 
Cacuvu Vani yuhutatü ꞌaura 
meꞌacüneca, müpaü metenitahüave, 
Tiꞌüquitame, pütasinaque tahesie 
mieme yapemütiyurienicü, que 
temümatetavavirieni. 36 Mücü 
müpaü tinivarutaꞌeiya, Que 
tixenaque yanemütiyurienicü 
xehesie mieme. 37 Müpaü 
metenitaꞌeiya, Quetaneupitüa 
ꞌatemutiyaxecü xevitü ꞌaserieta 
xevitüta ꞌaꞌutata, quepaucua 
visi peꞌanetü pemayani. 38 Hicü 
Quesusi müpaü tinivarutahüave, 
ꞌAsixepücatemate tita 
xemütecuꞌivava. Nehepaü 
xeteꞌucacucuinetü xeteyüvave 
xemenuꞌienicü tita nemüranuꞌieni 
ne, nehepaü xeteyüvave 
xemaꞌivarienicü tevi que 
müranucanamiepaü hacü 
quepaucua mucaꞌüyarie. 
39 Müme müpaü meniutiyuani, 
Tecaniyüvaveni. Quesusi müpaü 
tinivarutahüave, Yemecü tita 
nemüranuꞌieni xecananuꞌiecuni, 
nemücaꞌüyarienipaü 
xecanicaꞌüyariecuni. 40 Peru heiserie 
nepücahexeiya nemüxepitüanicü 
ni neserieta ni neꞌutata 

96
ꞌaxemutiyaxecü. Masi müme vahesie 
mieme mucuhaꞌarisie xeicüa, müme 
yametenipitüariecuni.
41 Hipatü Tamamata 
meꞌuꞌenanaca que memutiyuanecai, 
menisutüani mevaxeümatü 
Cacuvu Vani. 42 Quesusi yuꞌaurie 
varutacuevieca yunaime, müpaü 
tinivarutahüave, Xeme müpaü 
xepütemate, müme nuivarite vasata 
memümariva meteꞌaitametetütü 
metenivaꞌuxitüaca meteꞌaitatü. 
Vavemete heiserie mecanexeiyani 
vahepaüsita que memüteyurieni. 
43 Müpaü pücatiyüni xeme xesata. 
Que müꞌane veꞌeme mayaniqueyu 
xesata, yunaime xeparevivame 
canayeimücü. 44 Que müꞌane 
mexüacame mayaniqueyu xesata 
yunaime xehesie mieme vaüriyarica 
tiꞌuximayatü canayeimücü. 
45 Yuri Tevi que nemütiteva, que 
nemütinua, nemüpareviyanicü 
nepücanua, masi nevaparevienique 
püta necaninuani, netucari 
nemütatuanicü yumüireme vahesie 
mieme, nevaxünaque.
Que müranutanierixü Varütimeyu 
macüpecai 
(Mateu 20:29‑34; Rucax i 18:35‑43)
46 Mericüsü Quericu 
menetaꞌaxüani. Mana 
meheyehuximecacu ꞌiya Quesusi, 
teyüꞌüquitüvametemama yunaitü, 
yumüiretü teüteri vahamatü, tevi 
macüpecai mana niucateitüni 
huye tesita tivautü, Varütimeyu 
titevatü, Timeyu nuꞌayatütü. 
47 ꞌIcü ꞌuꞌenaca quename Quesusi 
Nasaretitanaca ꞌuyüximecai, 
nisutüani müpaü tiuhivatü, 
Quesusi ꞌacu Raviri pemünuꞌaya, 

97
quenenenenimayaca cuerietü. 
48 Yumüiretü menitateꞌacaitüni 
cayuvatü müticanicü. 
Mücüsü masi carima müpaü 
tiniuhivacaitüni, Raviri nuꞌaya 
ꞌacu, quenenenenimayaca cuerietü. 
49 Quesusi mana ꞌutaqueca, müpaü 
niutayüni, ꞌAura xequenehüaviyu. 
Müme mehecüneca ꞌaura 
menitahüave macüpecai, 
müpaü meꞌutiyuatü, ꞌAꞌiyari 
queneucayesa quenanucuquexi, 
ꞌaura pümasitahüave. 50 Mücü 
yüꞌücari hevivieca, ꞌanucuqueca, 
Quesusisüa neyani. 51 Quesusi 
müpaü tinitahüave, Que matinaque 
nemümasiyurienicü. Macüpecai 
müpaü niutayüni, Tiꞌüquitame 
nepayeniereniqueyu. 52 Quesusi 
müpaü tinitahüave, Quenemie, 
yuri pemütiutaꞌericü pepanayeve. 
Yapaucua nanutaniere, huyeta 
neiveiya Quesusi.
Querusaremesie que müreutaha 
(Mateu 21:1‑11; Rucax i 
19:28‑40; Vani 12:12‑19)
11  Mericüsüari 
Querusaremesie 
meꞌaxüaximecacu Vetüpaquesie 
Vetaniyasie, yemuritüa meꞌuꞌaxüacu 
Huriva Macuꞌu müracutevasie, 
yuhutame nivarutanüꞌani 
teyüꞌüquitüvamete. 2 Müpaü 
tinivarutahüave, Quiecari ꞌanutaüye 
mucumasie xequenehu. Mana 
xeꞌanutahaxüaximetü puxu nunusi 
xecanetaxeiyacuni hacuviecame, 
tevi hesiena mücaꞌanutiyerüve 
cuxi. Xequenacuxüna 
xequenahani. 3 Xevitü xüca 
müpaü tixecuꞌivaviyani, Titayari 
müya xeteyurie ꞌutaitü xeme 

Maricuxi 10 ,  11
müpaü xequenetiyua, Tiꞌaitame 
neiyehüaca, cuitüva canenüꞌamücü. 
4 Mericüsü mehecüneca caye 
ꞌutüa meneitaxeiya puxu 
nunusi ꞌacuviecame quitenie 
ꞌaurie. Menecuxüna. 5 Teüteri 
mana memütiꞌucai hipatü 
müpaü metenivarutaꞌivaviya, 
Que xeteyurie puxu nunusi 
xeꞌacuxünatü. 6 Hicü 
yametenivarutahüave que 
mütivarutahüavixü Quesusi, 
teüteri yametenivarupitüani. 
7 Puxu meneyehana Quesusisüa. 
Hicü yüꞌücari meꞌenutiveriecu, 
hesiena nanutiyerüni. 8 Yumüiretü 
meꞌivaüritüatü yüꞌücari 
meniꞌitüaximecaitüni huyeta. 
Hipatüta cüye xavari meꞌuhapatü 
meniyetuaximecaitüni.
9 Memuhaitütüacai, 
memuꞌimamatücai müpaü 
meteniuhivacaitüni, 
Quetaneutavicueisitüa ꞌaixüa, ꞌaixüa 
queticuxaxasivani ꞌiya hepaüsita, 
que müꞌane Tiꞌaitamesüa miemetütü 
ꞌamamie hepaüsita, 10 que müꞌane 
Tiꞌaitametütü mayeꞌani tatevari 
Raviri mütiꞌaitacaipaü, mücü 
hepaüsita. ꞌAixüa caniꞌaneni que 
müꞌane taheima macave.
11 Mericüsü Quesusi Querusaremesie 
neutahani, tuqui ꞌamüpata neutahani. 
Hanieretüyaca naisarie nivayeyani 
ꞌacayunirümecacu. Tamamata 
Heimana Yuhutame vahamatü 
yunaitü menecüne Vetaniyapai.
Que mütiuniu ꞌaxa müꞌitüarienicü 
xapa mücatacacai 
(Mateu 21:18‑19)
12 Mericüsü ꞌuxaꞌarieca 
Vetaniya meheyecüneca Quesusi 

Maricuxi 11
neuhacamücücaitüni. 13 Xapa 
ꞌuxeiyaca tevapai xavacame, 
hepana neyani ꞌixeiyaque, siparasü 
xüca tixaü ticaxeiyaqueyu 
hesiena. Mana nuaca tixaütü 
cacatiniucaxeiya, xavari xeicüa, 
maxuxuavere mücaꞌayeꞌavecaicü. 
14 Quesusi hicü müpaü tinitahüave 
xapa, Hasuacu xevitü tüma 
ꞌaꞌicuaxi pücaticuani. Meniꞌenieni 
teyüꞌüquitüvametemama.
Que mütiꞌiti tuqui ꞌamüpa 
(Mateu 21:12‑17; Rucax i 
19:45‑48; Vani 2:13‑22)
15 Hicü Querusareme 
menetaꞌaxüani. Quesusi tuqui 
ꞌamüpa curaruyarita heutahaca, 
nisutüani varanuyeveveiyatü müme 
tuqui curaruyarita memütetuacai 
memütenanecai. Tumini 
patamete vamexate natixürieni, 
cucuruxi vatuayamete vaꞌüparite 
natixürieni. 16 Pücavapitüacai tixaü 
meteꞌapitü memanuyecücanicü 
tuquita. 17 Mana tiniꞌüquitacaitüni 
müpaü tivacühüavetü, ꞌIpaüri 
careꞌuxa, Nequie nenevieri 
quiyari canimarivacamücü 
yunaime nuivarite vahesie 
mieme. Xemesü püta terü 
xecanayeitüaca haque tenavayamete 
memüyuꞌavieta. 18 Hicü maraꞌacate 
memühüritüariecai, müme 
ꞌinüaricü memüteꞌüquitametetücai 
vahamatü yunaitü meniꞌenieni, 
menimacarücaitüni, teüteri 
yunaitü memühüxiyacaicü 
tita mütiꞌüquitacai hepaüsita. 
ꞌAyumieme maraꞌacate 
metenicuvautüvecaitüni que 
memüteꞌimienique. 19 Hicü 
ꞌucutaicairecu quiecarisie nivayeyani.

98

Xapa que mütiuva, tiutaniucu para 
ꞌaxa müꞌitüarienicü 
(Mateu 21:20 ‑22)
20 Mericüsü ximeri 
ꞌameꞌuyehuximetü, xapa meniuxeiya 
vaquime naitü nanayaripaitü. 
21 Pecuru heyeꞌerieca que mütiuyü 
müpaü tinitahüave Quesusi, 
Neuxei Tiꞌüquitame, ꞌiya xapa 
pemaxaxatacai ꞌaxa müꞌitüarienicü, 
mücü caniutavaniri. 22 Quesusi 
müpaü tinivacühüaveni, Cacaüyarisie 
yuri xequeteneꞌerieca. 23 Niuqui 
caniseüyeni que nemütixecühüave, 
que müꞌane müpaü mütitahüave ꞌicü 
yemuri, ꞌEna queneꞌapata, haramarasie 
queneuꞌahüva ꞌutaitü, xüca yuꞌiyarisie 
cayuxamurieca, masi xüca yuri 
tiꞌerieca quename müpaü tiyüni que 
maine, müpaü catiniyümücü hesiena 
mieme. 24 ꞌAyumieme nepütixecühüave, 
naime xemütetavauni xeyunenevietü, 
yuri xequeteneꞌerieca quename 
xeꞌitanaquiꞌeri. Müpaü yuri 
xeteꞌeriecacu, yacatiniyümücü 
xehesie mieme. 25 Quepaucua 
xemüyunenevie, xüca xeimesie 
xetehüacuni xequeteneuyehüvirieca, 
mütixeheuyehüvirienicüta xeme 
xeꞌuquiyari muyuavisie macave, 
taꞌaurie que xemüteꞌaxürüve. 26 Me 
xüca xecatevareuyehüvirieni teüteri, 
xeꞌuquiyari muyuavisie macave 
pücatixeheuyehüvirieni xeme taꞌaurie 
que xemüteꞌaxürüve.
Quesusi heiserie que mürexeiyacai 
(Mateu 21:23‑27; Rucax i 20:1‑8)
27 Mericüsü tavari menetaꞌaxüani 
Querusaremesie. Tuqui curaruyarita 
yeyeicacacu, maraꞌacate 
memühüritüariecai, mümeta 

99
ꞌinüaricü memüteꞌüquitametetücai, 
ꞌuquiravesixi vahamatü yunaitü 
ꞌaura meniuꞌaxüani. 28 Müpaü 
metenitaꞌivaviya, Haque pemieme 
heiserie pemexeiya ꞌipaü 
pemütiyurienecü. Quepaicü 
heiserie masipitüa ꞌipaü 
pemütiyurienecü. 29 Hicü 
Quesusi müpaü tinivarutaꞌeiya, 
Neta nepüxetaꞌivaviya xeimecü 
xeicüa. Xüca xenesitaꞌeiya, 
neta nepütixetahüave haque 
memieme heiserie nemexeiya 
ꞌipaü nemütiyurienecü. 30 Vani 
quepaucua mütiꞌüyanecai, taheima 
timiemetücai ꞌüyarica, teüteri 
vahesüa pümiemetücai nusu. 
Xequeneneutaꞌeiya.
31 Hicü müme niuqui 
menixüatüacaitüni müpaü 
meꞌutiyuatü, Xüca tame müpaü 
teꞌutiyuani quename taheima 
miemetücai, mücü müpaü 
nitayümücü, Titayari yuri 
xecateꞌiꞌerri. 32 Masi xüca müpaü 
teꞌutiyuani quename teüteri 
vahesüa miemetücai, quesü yüni. 
Müpaü meteniyücühüavecaitüni 
memüvamacarücaicü teüteri. Müme 
yunaitü müpaü meniutiyuanecaitüni 
Vani hepaüsita, quename yuricü 
tixaxatametücai. 33 ꞌAyumieme 
müpaü metenitaꞌeiya Quesusi, 
ꞌAsitepücatemate. Quesusita 
müpaü tinivarutaꞌeiya, Mericüte, 
neta ꞌasinepücatixetahüave haque 
memieme heiserie nemexeiya ꞌipaü 
nemütiyurienecü.
Teꞌüviyamete ꞌaxa teyuruvamete 
(Mateu 21:33‑46; Rucax i 20:9‑19)
12  Hicüsüari nisutüani 
tivacuxaxatüvatü, 

Maricuxi 11 ,  12
ꞌüxasi hepaüsita tiꞌüquitatü. 
Müpaü niutayüni, Tevi 
haraveri caniutavevieni. Caxie 
ꞌucaꞌuitüaca, ꞌutatesaca, vatiꞌineca 
caxie püname, ꞌeꞌutevime 
ꞌutavevieca neniereme capa caxie 
ꞌucacuaiyanicü, teꞌüviyamete 
nivaruhüritüani vacuetatüatü, 
tevapai caneyani. 2 Hicü tucari 
ꞌayeꞌacu muticuacuaxesie, 
tiꞌuximayatame niutanüꞌani 
teꞌüviyamete vahesüa, haraverita 
mieme ꞌicuaxi yapaümeme 
mütanaquiꞌerienicü cusiyarisie 
mieme. 3 Müme masi meꞌiviyaca, 
meꞌicuvaxüaca, yacü xeicüa 
maveme meneinüꞌani. 4 Hutariecata 
xeime niutanüꞌani tiꞌuximayatame 
vahesüa. Mücü menituaxa 
muꞌuyasie, meninanaimacaitüni. 
5 Xeimeta ꞌutanüꞌacu, menimieni. 
Yuvaücavame cuxi nivanüꞌacaitüni. 
Hipame menivarutivani, hipame 
menivarucuini.
6 Xeime cuxi canexeiyacaitüni 
yunivetüme münaquiꞌeriecai. 
ꞌImatürieca nitanüꞌani vahesüa, müpaü 
tiyücühüavetü, Meteneiyehüviriecuni 
nenive. 7 Teꞌüviyamete masi 
müpaü meteniyücühüavecaitüni, 
Camüsü, ꞌicüsie catininaquimücü 
cusiyari piniteya. Cümü tepimieni, 
tahesie püta mütinaquenicü. 8 Hicü 
meꞌiviyaca menimieni, haraveri varie 
meneicahüani.
9 Mericüte, que tiyurieni 
haraveri cusiyari. Caninuamücü, 
teꞌüviyamete nivatixütüamücü, 
hipame nivahüritüamücü püta 
yuharaveri. 10 Cari ni ꞌicü ꞌutüarica 
xecatetiterüvavave,
Mücü tete memutaxaniꞌeri qui 
vevivamete,

Maricuxi 12
Mücü ꞌisiquina titutuicame 
nayani.
  11 Tiꞌaitame müpaü catiniuyurieni,
Canimariveni que temüteꞌixeiya.
12 Müpaü mepütemaicai 
müvaxatacaicü ꞌüxasi hepaüsita 
tiꞌüquitatü. ꞌAyumieme 
metenicuvautüvecaitüni 
que memüteꞌiviyacü, peru 
menivamacarücaitüni teüteri. Hicü 
meheicuꞌeirieca menecüne.
Cuviyexunu tuminieya 
(Mateu 22:15‑22; Rucax i 20:20 ‑26)
13 Hicüsüari hesüana 
menivarutanüꞌani Pareseusixi 
hipame, mümeta Herurexisie 
memüteviyacai hipame, 
niuquieyasie memiviyacü. 
14 Mana meꞌuꞌaxüaca müpaü 
metenitahüave, Neuxei 
tiꞌüquitame, tame tepümasimate 
ꞌecü yuri pemutainecü, 
pemücaꞌacuerivayuriecü sepa 
xevitü que mütiyücühüave, yücü 
pemücativaxeiyacü teüteri, masi 
Cacaüyari huyeya hepaüsita 
pepütiꞌüquita que mütivaiyacü. 
Tamüsü, titauniva mütiyutuanicü 
Sesaxi cuviyexunuyasüa mieme, 
pücatauniva nusu. 15 Tepiꞌüitüani, 
tepücaꞌiꞌüitüani nusu. Mücü 
yatimaitü yuhesie ꞌaxa müꞌane 
que memüteꞌavietacai, müpaü 
tinivarutahüave, Titayari 
xeneteꞌinüatatüve. Tuminiyari 
xequenaꞌüi nemixeiyacü xeime. 
16 Müme meniꞌatüirieni xeime. 
Müpaü tinivarutahüave, Quepai 
ramuꞌu püraꞌuxa, quepai 
püraꞌutüarica ꞌicü. Sesaxi muꞌuya 
canihücütüni, ꞌutüaricayata, 
metenitaꞌeiya. 17 Quesusi 

100

müpaü tinivarutahüave, Tita 
Sesaxisüa mütimieme, Sesaxi 
xequetenapinirieca. Tita 
Cacaüyarisüa mütimieme, 
Cacaüyari xequetenapinirieca. 
Meniuhüxiyani que mutayü.
Que memüteꞌitaꞌivaviyaxü, müquite 
que memüteꞌanucuꞌuni hepaüsita 
(Mateu 22:23‑33; Rucax i 20:27‑40)
18 Hicü hesüana meniuꞌaxüani 
Saruseusixi. Müme 
yameniutiyuanecaitüni quename 
müquite mecaꞌanutaneniereni. 
19 Hicü müpaü metenitaꞌivaviya, 
Neuxei tiꞌüquitame, Muisexi ꞌipaü 
catiniuꞌutüani tahesie mieme, tevi 
xüca masicaya ꞌumüni, xüca cueya 
ꞌuyuhayeva türi cavarexeiyatü, 
mücü tevi canitivitümücü yucue, 
türi nivativevimücü masicaya 
nivemama memütaterüvarienicü. 
20 Mericüsü ꞌatahutatü 
ꞌamenititecaitüni ꞌivamarixi. 
Vamasi ꞌuca niutivitüni, niumüni 
türi cavaruhayevaca. 21 Mutaya 
nitivitünita, mücüta tiumü türi 
cavaruhayevaca. ꞌIyata mutaya 
yunaitüta yaxeicüa menitivitüni. 
22 ꞌAtahutatü yunaitü ꞌivamarixi 
türi mepücavaruhayevaxü. 
Yunaitü meꞌucuicu, ꞌucata 
tiumü. 23 Mericüte, quepaucua 
xeniu memanucuꞌuni, ꞌatahutatü 
memitivitü quepai raꞌüya pürayani.
24 Hicü Quesusi müpaü 
tinivarutaꞌeiya, Camü, ꞌayumieme 
xecaniyuyarieca, ꞌutüaricayari 
xemücamatecü, que mütitürücaüye 
Cacaüyari ꞌasixemücatematecü. 
25 Quepaucua müquite 
memanucuꞌuni, mepücaneneüqueni 
mepücaviquieca. Cacaüyari 

101
tupirisiximama taheima miemete 
vahepaü mecaniyüacacuni püta. 
26 Müquite vahepaüsita que 
müreꞌuxa que memüteꞌanucuꞌuni, 
cari xecateꞌititerüvavave Muisexi 
xapayasie haque tupiriya mexata, 
Cacaüyari que mütitahüavixü, 
ꞌApurahami, ꞌIsahaqui, Cacuvu 
necanivacacaüyaritüni ne, 
cananuyüneni. 27 ꞌAyumieme 
müquite pücavaxata quename 
vacacaüyari haitü. Memayeyuyuri 
püta vacacaüyari caniyuxatani, 
sepa memucui. Cuini mieme 
xepüyuyari.
ꞌAitüarica müveꞌeme 
(Mateu 22:34 ‑40)
28 Hicü xevitü ꞌinüaricü 
mütiꞌüquitametücai ꞌaura 
ꞌayaca, varuꞌenieca niuqui 
mexüatüacame, tinimaicaitüni 
ꞌaixüa mütivataꞌeiyacü, müpaü 
tinitaꞌivaviya Quesusi, Que 
müꞌane ꞌaitüarica masi püveꞌeme 
naime ꞌaitüaricasie mieme. 
29 Quesusi müpaü tinitaꞌeiya, ꞌIpaü 
cananuyüneni ꞌaitüarica müveꞌeme, 
Xequeneuꞌenana ꞌIxaherisixi. 
Tiꞌaitame mütacacaüyari, ꞌiya 
Tiꞌaitame caniyuxevini. 
30 Peninaquiꞌeriecamücü 
Tiꞌaitame müꞌacacaüyari 
naime que pemüreꞌiyaricü, 
naime que pemütiꞌamatecü, 
naime que pemüticuꞌerivacü, 
naime ꞌatürücariyacü. ꞌIcü 
ꞌaitüarica masi caniveꞌemetüni. 
31 ꞌEsivatücacu hepaüna 
müveꞌemecü ꞌipaü cananuyüneni, 
Peninaquiꞌeriecamücü ꞌahepaü 
tevi que pemütiꞌanaquiꞌeriepaü. 
Xevitü ꞌaitüarica pücaxuave 

Maricuxi 12
masi veꞌemetütü, ꞌicü hutatü 
xeicüa. 32 Hicü ꞌiya tiꞌüquitame 
müpaü tinitahüave, ꞌAixüa püꞌane 
tiꞌüquitame. Yuri pecaniutaineni, 
Cacaüyari caniyuxevini, xevitiüxa 
ꞌapücaꞌuyeica hepaüna ꞌanetü, que 
pemaine. 33 Xüca tevi ꞌinaquiꞌerieca 
naime que müreꞌiyaricü, naime que 
mütimaivecü naime yutürücariyacü, 
xüca yuhepaü tevi naquiꞌerieca 
que mütiyunaquiꞌeriepaü, 
yemecü ꞌaixüa caniyümücü, que 
mücatiyüni naitü mavari mütaiya 
mücuiꞌiva. 34 Hicü Quesusi ꞌiꞌenieca 
timaivemepaü que mütitaꞌei müpaü 
tinitahüave, Teva pepücaꞌuyeica 
pemayeꞌanicü, Cacaüyari 
matiꞌaitüvametütü mayanicü. 
Hipatü tavari mepücayuvaüriyacai 
tixaütü memüteꞌitaꞌivaviyacü.
Cürisitu quepai püranive, que 
mütivarutaꞌivaviyaxü 
(Mateu 22:41‑46; Rucax i 20:41‑44)
35 Quesusi müpaü niutayüni 
tuquita tiꞌüquitatü, Titayari müpaü 
meteꞌutiyuane müme ꞌinüaricü 
memüteꞌüquitamete, quename 
vaniu Cürisitu Raviri xiüyarieya 
hücütüni. 36 Mücü Raviritütü 
müpaü niutayüni ꞌIyari Mütiyupata 
ꞌicuyuitüvacacu,
Tiꞌaitame müpaü tinitahüave 
que müꞌane münetiꞌaitüva,
Neserieta quenacani
ꞌAquetatüa mexi nevarahapani 
müme memümasiꞌacaꞌunie.
37 Tamüsü Raviri Netiꞌaitüvame 
tinitaterüva. Mericüte, xüca Cürisitu 
titaꞌaitüani Raviri, que timasiücüni 
quename xiüyarieyatüni. Teüteri 
meyutemamavietü meniꞌeniecaitüni 
yuvaücavatü.

Maricuxi 12 ,  13

Quesusi que mütivaxanetacai 
sicürivanusixi 
(Mateu 23:1‑36; Rucax i 11:37‑54; 20:45‑47)
38 Tiꞌüquitatü müpaü 
tinivarutahüave, 
Xequeneyucuerivayurieca müme 
ꞌinüaricü memüteꞌüquitamete 
vahepaüsita, müme müvanaque 
memeuꞌuvanicü ꞌetütüme 
meꞌanacatütü, quiecari hixüapa 
vaürisica memüpitüarienicü, 
39 teüteri vahüxie memayaxecü 
tuquita, quiecame ꞌaurie 
memayaxecü ꞌixüararipa, müme 
vahepaüsita. 40 Viyurasixi 
vapini mepütevarutixütüiri, 
ꞌemeteheutevitü neneviericü 
mücamasiücünicü que 
memüteyurie. Vahesie masi yemecü 
tinahüivani.
Viyura tumini que mütiꞌatüiri 
Cacaüyari 
(Rucax i 21:1‑4)
41 Hicü tumini macaxürüva 
cacuniyari hüxie niutayerüni 
Quesusi. Teüteri nivaxeiyacaitüni 
tumini meꞌacaxürüvame cacunisie. 
Xicusixi yumüiretü vaüca 
meneicaxürüvacaitüni. 42 Mericüsü 
xevitü viyura caninuani tuminicü 
mavetü, hutame neucaxürieni xei 
senitavuyari mürayeꞌatüca ꞌaxeicüa. 
43 Hicü yuꞌaurie varutacuevieca 
teyüꞌüquitüvamete, müpaü 
tinivarutahüave Quesusi, Niuqui 
caniseüyeni que nemütixecühüave, 
ꞌicü viyura tumini mavetü 
cacunisie neicaxürieni vaücava, 
müme yunaitü memeicaxürüva 
ꞌesiva xeicüa meneicaxürieni. 
44 Yunaitü müme meneicaxürieni 

102

tita müranuyuhayeva, peru ꞌiya 
yuhaveri mieme neucaxürieni, 
naime cümana mütiyumicuacai.
Quesusi que mutayü, tuqui ꞌamüpa 
que müticaꞌunarieniquecaicü ꞌarique 
(Mateu 24:1‑2; Rucax i 21:5‑6)
13  Hicü tuquita ꞌayenecacu, 
teyüꞌüquitüvametemama 
xevitü müpaü tinitahüave, 
Neuxei, tiꞌüquitame, tetexi que 
timamarivave quite. 2 Quesusi 
müpaü tinitahüave, ꞌIcü qui 
petixeiya ꞌamüpapa. Tete 
pücahayevarieni yuheima ꞌatetü. 
Naitü canicaꞌunariemücü.
ꞌInüarite que mütimasiücüni 
taparirümecacu 
(Mateu 24:3‑28; Rucax i 21:7‑24; 17:22‑24)
3 Hicü Huriva Macuꞌu yemurisie 
ꞌucaicu tuqui ꞌamüpa hüxie, 
Pecuru Cacuvu Vani ꞌAtürexi 
yühücüate müpaü metenitaꞌivaviya, 
4 Quetatineutaxatüa quepaucua 
müpaü pütiyüni que pemaine. 
Tita tiꞌinüariyaritüni quepaucua 
mayeꞌaximeni ꞌicü naitü. 
5 Quesusi nisutüani müpaü 
tivacuxaxatüvatü, Yumarima 
ꞌaixüa, xevitü catixeꞌuꞌirüviya. 
6 Yumüiretü mecaniꞌaxüacuni 
müpaü meꞌutiyuatü quename 
nehesüa memiemete, Ne Cürisitu 
necanihücütüni, meꞌutiyuatü. 
Yumüireme menivacuamanacuni.
7 Xeme quepaucua xemüvaꞌenieni 
cuyaxi meyucuitüveme, quepaucua 
xemiꞌenieni cuya niuqui, 
xepücayuxamurieca. Neuyeveca 
müpaü mütiyünicü, peru ꞌacuxi 
naitü pücatapare mücücü. 
8 Nuivarite mecaniyehaꞌacuni 

103
mevacuicutü hipame nuivarite, 
xexuime cuiesie quiecatari 
mecaniyehaꞌacuni hipame cuiesie 
miemete mevacuicutü. Naisarie 
cuie canitayuamücü, haca 
canitavemücü. Peru que mütiyüni, 
mücücü canisutüariemücü xeicüa 
cuiniya.
9 Xemesü 
xequeneyucuerivayurieca. 
Mecanixeyetuacuni 
ꞌisücate vahesüa. Tuquiteta 
xecanitiveiyacuni. 
Cuvexunarurisixi teꞌaitamete 
vahüxie xecanitiꞌivaviyariecuni 
nehesüa xemümiemetecü, 
xemüvahecüatüacacü que 
xemüteꞌunenierixü. 10 Neuyeveca 
ꞌicü niuqui ꞌaixüa manuyüne 
memütaxatüarienicü yunaitü 
nuivarite meri. 11 Quepaucua 
memüxetiviya memüxeꞌanuhapani 
ꞌisücate vahüxie, xetaꞌicuevatü 
xepücayuꞌiyaritüaca que 
xemutiyuaneni. Masi que 
xemütepitüarieni ꞌana, müpaü 
xeputiyuaneni. Xeme xepücahüme 
que müꞌane yamütayüni, ꞌIyari 
Mütiyupata püta canihücütüni 
que müꞌane yamütayüni. 12 Raꞌiva 
pürayetuani mümierienicü, 
quemasieya yunive niyetuamücü, 
türi meniyehaꞌacuni yuꞌuquiyarima 
vahepaüsita, metenitaꞌaitacuni 
memücuiꞌivanicü. 13 Yunaitü 
menixeꞌuxiveꞌeriecacuni nehesüa 
xemümiemetecü. Que müꞌane 
tiucaꞌenivatü ꞌamuyeicani 
quepaucua mümünique, mücü 
nitavicueisitüariemücü.
14 Xeme ꞌuxaꞌatüni xenixeiyacuni 
mücü tevi müvaseviximani 
müracumaveriyani mana 

Maricuxi 13
ꞌutiveme haque ꞌaixüa mücaꞌane 
mutivenicü, que mainecai 
tixaxatame Tanieri. Titerüvame 
quetimaiveni tita mütixata. ꞌAna 
hürisie mequeyutaꞌuna müme 
Cureya cuieyarisie memeꞌuvani. 
15 Que müꞌane caxetunisie macaca 
ꞌuxipietü, mücü ꞌanacayame yuquita 
pücaheutahani yupini tivayepinique. 
16 Que müꞌane yeuta meyeicani, 
yuꞌutüma pücanuani yuꞌücari 
tivayehurienique. 17 Xüa ꞌui müme 
memuhuca müme memütesisitüa 
ꞌana. 18 Xequeneyunenevieca 
müpaü catiuyünicü muhaütüsie. 
19 ꞌIya tucarisie ꞌuximatüarica 
canitixuaverimücü cuini mieme, 
matüaripai quepaucua Cacaüyari 
nai mütiunetüa hicüque que 
mücatixuavecai, tavari que 
mücatixuavenita. 20 Tiꞌaitame xüca 
ꞌesicareiteritüanique ꞌuximatüarica, 
ni xevitü tevi pücatavicueniqueyu. 
Mesü müme müvaranuyexei vacü 
ꞌesipüreiteritüa.
21 ꞌAnari xevitü xüca müpaü 
tixecühüaveni, Camü, ꞌena 
caniuyeicani Cürisitu, Camü 
mana, xüca haineni nusu, yuri 
xepücateꞌiꞌeririeca que müꞌane müya 
mutaineni. 22 Yacü Cürisitusixi, yacü 
texaxatamete mecaniꞌaxüacuni. 
ꞌInüari mecanitiveviecuni 
mamarivaveme mevacuamanaque 
ꞌasita müme memanuyexeiyarie 
xüca meyüvavenique. 23 Xemesü 
xequeneuyüꞌüviya. Nai 
nepütixeꞌutaxatüa yacatiyüvecacu cuxi.
Yuri Tevi que mütinuani 
(Mateu 24:29‑35, 42‑44; Rucax i 21:25‑36)
24 ꞌAna ꞌiya ꞌuximatüarica 
heunuayu, tau caniyürimücü, 

Maricuxi 13 ,  14
mesa cacanihecüarivimücü, 
25 xuravesixi mecanicaxüricuni 
muyuavisie miemete, müme 
türücariya memexeiya muyuavisie 
mecaniyuitüariecuni. 26 ꞌAna 
Yuri Tevi que nemütiteva 
mecanenixeiyacuni haisata 
neꞌacamiecame, cui 
netürücaüyetü, nexavatütü. 
27 ꞌAnarita netupirisixima 
nenivatanüꞌaxüamücü, 
müme nemüvaranuyexei 
nenivacuxeürimücü, taserieta 
taꞌutata tahixüata tasutüapa 
memeuꞌuva, naisarie cuie 
manuniere muyuavitüa.
28 Narüca xehaꞌerivatü müpaü 
xequetenemaica, quepaucua xavari 
mücavivieni xücari yürani, xüca 
mamateya cuneicani, tasüari 
ꞌauracacutüca. 29 Xemeta yaxeicüa, 
quepaucua xemixeiya ꞌipaü 
tiyüaneme, yaxequetenemaica 
quename hehurari, quitenie 
mütaꞌaximenipaü. 30 Niuqui 
caniseüyeni que nemütixecühüave, 
hicü miemetexi mepücatixüni, 
mexi ꞌicü naitü caꞌayeꞌave. 31 Cuie 
muyuavi naitü canitixümücü, peru 
ne neniuqui pücaxüni.
32 Tevi ꞌasipücatimate 
quepaucua mayeꞌani ꞌiya tucari, 
taheima miemete tupirisixita 
ꞌasimepücatemate, neta 
ꞌasinepücatimate Cacaüyari Nuꞌaya 
nehücütütü. Neꞌuquiyari xeicüa 
catinimaica.
33 Yumarima, xequenayeneniereni 
xequeneyunenevieca, 
ꞌasixemücatematecü quepaucua 
mayeꞌani. 34 Müpaü caniꞌaneni 
que mütiuyü, tevi tevapai metüa, 
yuqui mucuꞌeiri. Teꞌuximayatamete 

104

nivaruhüritüani yuxexuime, 
vamayüitaricü vahüritüatü. 
Quiteni tihüveme tiutaꞌaitüani 
mayenierenicü. 35 Xemeta 
ꞌayumieme xequenayeneniereni, 
ꞌasixemücatematecü quepaucua 
munuani qui cusiyari, ya 
taicai ya tücari hixüapa, ya 
vacana tahivayu, ya yuimuana. 
36 Xequenayeneniereni capa 
xecusume xeꞌutaxeiyacü yapaucua 
nuame. 37 Que nemütixecühüave 
xeme, yunaime netinivacühüaveni 
vahesie mütinaquecü, xequenayene
niereni.
Que memüteꞌiviyaquecai Quesusi 
(Mateu 26:1‑5; Rucax i 22:1‑2; Vani 11:45‑53)
14  Mericüsü huta tucari 
neuyevecaitüni 
ꞌixüarari mayeꞌanicü quepaucua 
memaꞌerivacai Cacaüyari que 
mütivaruhayevaxü vateüterima, 
quepaucua pa cacuxaxanime 
memücuacai. Maraꞌacate 
memühüritüariecai müme ꞌinüaricü 
memüteꞌüquitametetücai vahamatü 
metenicuvautüvecaitüni que 
memüteꞌiviyacü meꞌicuamanatü, 
que memüteꞌimienicü. 2 Müpaü 
meteniyücühüavecaitüni, 
Mecuxi ꞌixüaramete vahüxie 
ꞌasitemücateyurieni, teüteri capa 
meyutaxamurienicü.
Visi muꞌüa que mütiucaviriyari 
Quesusisie 
(Mateu 26:6 ‑13; Vani 12:1‑8)
3 Mericüsü Vetaniyasie ꞌuyeicatü 
tiniucuani Simunisüa que müꞌane 
cuiniyacü mücaꞌitiyacaisüa. 
Hicü ꞌuca mana caninuani 
tete visi müꞌane puteyayari 

105
ꞌahanatü, visi muꞌüa ꞌayeꞌüneme 
narüru titevacame canücame 
cui mürayeꞌarücai. Puteya 
cüipieya ꞌanumuraca, Quesusi 
muꞌuyasie neitiyeurieni visi 
muꞌüa. 4 Hipatü mehaꞌatü 
müpaü meteniyücühüavecaitüni, 
Titayaricuta yacü xeicüa reiyehüa 
ꞌicü visi muꞌüa. 5 Püyüveniqueyu 
mituanicü ꞌicü visi muꞌüa haica 
sienituyari ꞌinüariyaricü heimana 
yapaümemecü, tuminiyari 
memümiquienicü puvüresixi. 
Menitiecucaitüni ꞌuca.
6 Peru Quesusi müpaü 
niutayüni, Xequeneuhayeva, 
titayari xeteꞌiꞌuximatüa. ꞌAixüa 
catiniuyurieni nehesie mieme. 
7 ꞌUxaꞌatüni varie ꞌamecaniuꞌuvacuni 
puvüresixi xehesüa. Quepaucua 
xemüyuvaüriya xecaniyüvaveni 
ꞌaixüa xemüvayurienicü, nesiere 
xehesüa ꞌanepücaꞌuyeicani 
ꞌuxaꞌatüni varie. 8 ꞌIcü 
que mütiyüvecai, müpaü 
catiniuyurieni. Neꞌayeyuricacu 
cuxi, caneniucavirieni 
nemücateuquienicü. 9 Niuqui 
caniseüyeni que nemütixecühüave, 
sepanetü haque mecuxaxasivani 
ꞌicü niuqui ꞌaixüa manuyüne 
hepaüsita naisarie cuiepa, ꞌicü ꞌuca 
que mütiuyuri canitaꞌüxasisiemücü 
maꞌerivanicü.
Cura que mütiyuvaüriya 
miyetuanicü Quesusi 
(Mateu 26:14 ‑16; Rucax i 22:3‑6)
10 Hicü Cura ꞌIsicariutitanaca, 
Tamamata Heimana Yuhutame 
müxevitütücai, caneyani maraꞌacate 
memühüritüariecai vahesüa 
ꞌiyetuanique. 11 Müme meꞌiꞌenieca 

Maricuxi 14
meniyutemamaviecaitüni. 
Müpaü metenitahüave tumini 
memiꞌüitüaniquecaicü. Mücü 
tinicuvaunecaitüni quepaucua 
ꞌaixüa mütiyüniquecai miyetuanicü.
Tiꞌaitame ꞌIcuaiya que mütiuꞌaisie 
ꞌinüariyari 
(Mateu 26:17‑29; Rucax i 22:7‑23, Vani 
13:21‑30; 1 Cur init utar i 11:23‑26)
12 Mericüsü Pa Mücacuxaxani 
ꞌixüarariyari sutüariecacu, 
quepaucua memüvacuicai muxasi 
türixi metehaꞌerivatü Cacaüyari 
que mütivaruhayevaxü vateüterima, 
teyüꞌüquitüvametemama 
müpaü metenitahüave, Haque 
masihenaque temuhucü ꞌaixüa 
temeiyurienicü, ꞌixüarari ꞌicuaiyari 
pemürecuanicü. 13 Hicü yuhutame 
teyüꞌüquitüvamete nivarutanüꞌani 
müpaü tivarutahüaveca, 
Quiecarisie xequenehu. ꞌUqui 
mana püxeꞌanucunaque yeꞌü 
ꞌahanatü hecuhanüca. Mücü 
xequenanuveiya. 14 Haque 
meuhani, müpaü xequetenetahüavi 
quiecame, Tiꞌüquitame müpaü 
paine, Hipatüte haqueva qui müme 
nemütivaꞌüquitüa nehamatü 
ꞌixüarari ꞌicuaiyari temücuanicü. 
15 Mücü qui taüta xeꞌutivitüme 
püxexeisitüani hipame qui 
ꞌemüyeva naitü ꞌureyepicame ꞌaixüa 
tihaꞌaritüariecame. Muva ꞌaixüa 
xequeteneyuri tahesie mieme. 16 Hicü 
mana menecüne teyüꞌüquitüvamete. 
Quiecarisie menetaꞌaxüani. Que 
mütivarutahüavixü meteniutaxeiya. 
Muva ꞌixüarari ꞌicuaiyari 
ꞌaixüa meteniuyurieni para 
memütehaꞌerivanicü Cacaüyari que 
mütivaruhayevaxü vateüterima.

Maricuxi 14
17 Mericüsü ꞌucutaicairecu, Quesusi, 
Tamamata Heimana Yuhutame 
vahamatü yunaitü mecaniuꞌaxüani. 
18 ꞌAmeꞌatecacu metecuacacu, Quesusi 
müpaü niutayüni, Niuqui caniseüyeni 
que nemütixecühüave, xevitü xeme 
nehamatü müticuaꞌa pünesiyetuani. 
19 Hicü meniyuhiverietücateitüni. 
Müpaü metenitaꞌivaviya yuxexuitü, Ne 
netihücü. 20 Mücü müpaü tinivarutaꞌeiya, 
Xeme Tamamata Heimana Yuhutatü, 
xevitü canihücütüni que müꞌane pa 
manatiꞌüve nehamatü ꞌicü xacüsie. 
21 Yuri Tevi que nemütiteva, nepüyemie 
nemümierienicü que müreꞌuxa 
nehepaüsita, perusü xüa ꞌui que müꞌane 
münesiyetuani Yuri Tevi nehücütüme. 
ꞌAixüa caniꞌaneniqueyu masi xüca 
caꞌutinuivaque ꞌiya.
22 Hicü metecuacacu, Quesusi pa 
ꞌanucüꞌüca ꞌaixüa ꞌutayüca Cacaüyari 
hepaüsita pa hepaüsita, ꞌititaraca 
pa, nivarumini, müpaü ꞌutaitü, 
Xequenanuꞌüi, ꞌicü caninevaiyaritüni. 
23 Tecüxi ꞌanucuhanaca pamüpariyusi 
ꞌipitüaca Cacaüyari nivaruꞌitüani. 
Yunaitü menenutiꞌiexüani mücüsie. 
24 Müpaü tinivarutahüave, ꞌIcü 
caninexuriyatüni, türatu mühecua 
caniseiriyamücü. Yumüireme vahesie 
mieme nitiyeuriyamücü. 25 Niuqui 
caniseüyeni que nemütixecühüave, 
tavari caxie hayari nepücaꞌanuꞌieni 
mexi caꞌayeꞌave quepaucua hecuamecü 
nemenuꞌieni haque Cacaüyari müraꞌaita.
Quesusi que mutayü, Pecuru que 
mütiyucuꞌimavaniquecai, quename 
caꞌimaicai ꞌutaitü 
(Mateu 26:30 ‑35; Rucax i 
22:31‑34; Vani 13:36 ‑38)
26 Hicü cuicari Cacaüyari 
hepaüsita meꞌutacuicaca, 

106

menecüne Huriva Macuꞌu 
yemurisie. 27 Quesusi müpaü 
tinivarutahüave, Xeme yunaitü 
hicü tücaricü xenicunuitüariecuni 
necümana, que müreꞌuxa, Muxasi 
vahüveme necanimiemücü, muxasi 
menitaxüriexüacuni. 28 Nesü 
nemierieme neꞌanutaniereme 
necanixeꞌanucuhaitüiyamücü 
Carereyasiepai. 29 Hicü Pecuru 
müpaü tinitahüave, Ne sepanetü 
yunaitü memücunuitüarienique, 
nepücacunuani ne. 30 Quesusi 
müpaü tinitahüave, Niuqui 
caniseüyeni que nematicühüave, 
hicü yüvicüta vacana hutacüa 
catahivavecacu cuxi, ꞌecü 
haicacüa pepüꞌacuꞌimavani, 
quename pecanesimate 
peꞌutaitü. 31 Mücü cuini mieme 
masi müpaü putayü, Sepanetü 
ꞌahamatü nemumierienique, 
yanepücatinecuꞌimavani. Yunaitü 
yaxeicüa meniutiyuanecaitüni.
Quesusi que mütiyutanenevie 
Quetisemanisie 
(Mateu 26:36 ‑46; Rucax i 22:39‑46)
32 Hicü Quetisemani 
müracutevasie menecüne. Müpaü 
tinivarutahüave teyüꞌüquitüvamete, 
ꞌUva xequenateni mexi 
nenenenevie. 33 Pecuru, Vani, 
Cacuvu nivarevitüni yateva. 
Mana cuini mieme ꞌutaꞌaivatü 
yuhiverietü nayani. 34 Müpaü 
tinivarutahüave, Neꞌiyarisie 
cuini mieme neninehiverieca, 
mücücü nemüximetü tüma. 
ꞌUva xequeneyuhayeva 
xequenetaneniereni. 35 Hicü ꞌesiva 
yateva niuyani. ꞌUtihüximaqueca 
cuiepa, niyutanenevieni xüca tüma 

107
xüa tiyüvenique mücaꞌayeꞌaniqueyu 
que mütiyüniquecai. 36 Müpaü 
niutayüni, Neꞌuquiyari ꞌacu, 
naimecü pepüyüve ꞌecü. ꞌIcü tecüxi 
quenanuhani cuerietü hivericacü 
yanemücaꞌitüarienicü, mesü que 
münetinaque ne pücatixaü, ꞌecüsü 
que mümatinaque püta quetiuyüni. 
37 Hicü muva ninuani, nivarutaxeiya 
mecusume. Müpaü tinitahüave 
Pecuru, Simuni ꞌacu, peticusu. 
Pecatiyüvecai pemütanierenicü xei 
hurayari. 38 Xequenetaneniereni, 
xequeneyunenevieca capa ꞌaxa 
xeteꞌuyurienicü xeꞌutaꞌinüasieme. 
Xeꞌiyari püyuvaüriya, xevaiyari 
püta puverarani. 39 Hicü hutarieca 
heyaca niyutanenevieni yaxeicüa 
ꞌutaitü. 40 Hutarieca muva nuaca 
nivarutaxeiya tavari mecusume 
memücusimarietücateicü. 
ꞌAsimepücatematecai que 
memüteꞌitaꞌeiyaquecai. 41 Hicü 
hairieca muva nuaca müpaü 
tinivarutahüave, Hicürixüa 
xequenecusuni xequeneꞌuxipieca. 
ꞌAriri cümütücari, canayeꞌani. 
Camüsü, Yuri Tevi nehücütütü, 
ꞌaxa teyuruvamete vamamasie 
nepüyetuiyani. 42 Xequenanucuꞌuti, 
tepüvanaquiyu. Neuxei, que müꞌane 
münesiyetuani ꞌacanamieni.
Quesusi que mütiuviyarie 
(Mateu 26:47‑56; Rucax i 
22:47‑53; Vani 18:2‑11)
43 Mericüsü yapaucua müpaü 
tivacühüavecacu cuxi, Cura 
caninuani, Tamamata Heimana 
Yuhutame müxevitütücai. 
Yuvaücavame teüteri yuhamame 
nivaravitücücaitüni cusirate 
cüyexi meteꞌuꞌücame. Maraꞌacate 

Maricuxi 14
memühüritüariecai, mümeta 
ꞌinüaricü memüteꞌüquitametetücai 
ꞌuquiravesixita menivareyenüꞌani. 
44 Mericüsü que müꞌane 
miyetuaniquecai ꞌinüari 
nivarupitüani teüteri 
mevayecünirümecacu yaꞌutaitü, 
Que müꞌane memütavaüritüani 
neꞌiꞌisetü, mücü canihücütüni. 
Xequeneuviya ꞌiya, xequenanuhani 
ꞌaixüa xeꞌihütü. 45 Hicü Cura nuaca, 
ꞌaura niuyani cuitü. ꞌAixüa ꞌacu 
Tiꞌüquitame titahüaveca, niꞌiseni. 
46 Hicü müme meniviya.
47 Müme ꞌaura memütiꞌucai, 
xevitü yucusira vatihanaca, nivani 
tiꞌuximayatame maraꞌacame 
mühüritüariecaisüa mümiemetücai. 
Nacaya naviteni. 48 Quesusi müpaü 
tinivarutahüave, Xeme cari 
xepeyecü cusirate cüyexi xeꞌuꞌütü 
xenesiviyaque, tinavayamepaü que 
mütiviviyarüva. 49 Müixa xesata 
neniuyeicacaitüni tucaricü tuquita 
netiꞌüquitatü, xepücanesihevi. Peru 
queꞌayeꞌani ꞌutüarica que maine. 
50 Hicü yunaitü meꞌicuꞌeirieca 
meniyutaꞌunaxüani.
Temaicü que mütiyuꞌunaxü
51 Xevitü temaicü niveiyacaitüni 
rinu savanayaricü yuꞌeimatü 
mümavecaicü. Meniviya temaicü, 
52 peru mücü yusavana ꞌucuꞌeirieca 
niyutaꞌuna mavetü.
Quesusi que mütiutahüavarie 
ꞌisücate vahüxie 
(Mateu 26:57‑68; Rucax i 22:54 ‑55, 
63‑71; Vani 18:12‑14, 19‑24)
53 Hicü maraꞌacame 
mühüritüariecaisüa meneihana 
Quesusi. Mana meniyucuxeürieni 

Maricuxi 14
maraꞌacate memühüritüariecai 
ꞌuquiravesixi, müme ꞌinüaricü 
memüteꞌüquitametetücai yunaitü. 
54 Pecuru tevapai niveiyacaitüni, 
maraꞌacame mühüritüariecai qui 
ꞌaurie ninuani. Tacua tupirisixi 
vahamatü niutivecaitüni tai ꞌaurie 
cüxetü.
55 Hicü maraꞌacate 
memühüritüariecai yunaitü 
ꞌisücate menivavautüvecaitüni 
tehecüatamete, memixanetacü 
Quesusi, vaniuquicü memimienicü. 
Haquevasü mepücavarutaxei. 
56 Yumüiretü meteꞌitavatü 
menihecüatacaitüni que 
vaniu memüteꞌunenierixü 
peru vaniuqui pücayuxevicai. 
57 Hipatü meꞌanucuꞌuca 
menitahecüata meteꞌitavatü que 
memüteꞌunenierixü vaniu, müpaü 
meꞌutiyuatü, 58 Tame teniꞌenieni 
ꞌipaü haineme, ꞌIcü tuqui mamacü 
muveviya nenitaꞌunamücü, haica 
tucari ꞌanucayayu xeimeta 
nenitavevimücü mamacü 
caveviyacame. 59 Ni müpaü que 
memütehecüatacai, vaniuqui 
pücataxevirivecai.
60 Mericüsü maraꞌacame 
mühüritüariecai vahixüapa 
ꞌutaqueca, Quesusi niutaꞌivaviya 
müpaü ꞌutaitü, ꞌAsipecatitaꞌani. 
Que tita ꞌicü memütehecüata 
ꞌahepaüsita. 61 Mücü masi cayuvatü 
mana niuvecaitüni, tixaü pücaꞌutaꞌa. 
Maraꞌacame hutarieca müpaü 
tinitaꞌivaviya, ꞌEcü peticürisitu. 
Que müꞌane ꞌaixüa müticuxaxasiva, 
ꞌecü petinuꞌaya. 62 Quesusi müpaü 
tinitaꞌeiya, Ne necanihücütüni. 
Yuri Tevi que nemütiteva, xeme 
xecanenixeiyacuni, Que Müꞌane 

108

Mütürücaüye serieta neꞌacaime. 
Neꞌacamieme taheima mieme 
haisata xecanenixeiyacuni. 
63 Hicü maraꞌacame yuꞌixuriqui 
ꞌutisanaxüaca müpaü niutayüni, 
Que cuxi tetevareuyehüva 
tehecüatamete. 64 Xeme 
xecaniꞌenieni que mütisevixima 
Cacaüyari ꞌaxa ꞌutaitü. Que 
xeteyücühüave. Müme yunaitü 
müpaü meniutiyuanecaitüni 
quename müpaü reuyevecai 
mümierienicü.
65 Hipatü menisutüani 
hesiena meꞌutiꞌaüsicavivatü 
meꞌinanaimatü. Meheitinaca 
hüxiena, menitihusutücüne müpaü 
meteꞌicühüavetü, Quetinehecüatani 
quepai müyüane. Tupirisixita 
meꞌiviyaca menicusunacaitüni.
Pecuru que mütiyucuꞌimavacai, 
Nepücaꞌimate Quesusi ꞌutaitü 
(Mateu 26:69‑75; Rucax i 22:56 ‑62; 
Vani 18:15‑18, 25‑29)
66 Mericüsüari Pecuru vatipai 
ꞌuvecacu qui ꞌaurie tacua, ꞌuca 
caninuani mütiꞌuximayatametücai 
maraꞌacame mühüritüariecaisüa 
mieme. 67 Pecuru ꞌuxeiyaca 
cüxecame, heutaniereca, 
müpaü niutayüni, ꞌEcüta 
ꞌiya Nasaretitanacamatü 
pecaniuyeicacaitüni Quesusimatü. 
68 Mücü niyucuꞌimavacaitüni, 
müpaü ꞌutaitü, Ne havaicü 
nepücaꞌimate, ꞌasinepücatimate 
que pemaine. Müpaü ꞌutayüca 
quitenie nanuyeyani. Vacana 
niutahiva. 69 Hicü ꞌiya ꞌuca 
hutarieca ꞌixeiyaca nisutüani 
müpaü tivacühüavetü müme 
mana memütiꞌucai, ꞌIcü xevitü 

109
canihücütüni müme. 70 Mücü tavari 
niyucuꞌimavacaitüni. Yareutevitüta 
müme mana memütiꞌucai 
tavari müpaü metenitahüave 
Pecuru, Yuricü ꞌecü xevitü müme 
pecanihücütüni. Camüsü Carereya 
pecaniquiecametüni, vahepaü 
pemütiuniucacü. 71 Hicü nisutüani 
müpaü ꞌutaitü, Cacaüyari ꞌaxa 
xüca nesiyurienique tüma xüca 
netiꞌitavani, yemecü nepaine, 
tixaü ꞌicü tevi nepücamate 
xemixata. 72 Cuitüva hutarieca 
vacana niutahiva. Pecuru 
Quesusi niuquieya naꞌerivani que 
mütitahüavixü, Vacana hutarieca 
catahivavecacu cuxi, ꞌecü haicacüa 
pecaniꞌacuꞌimavamücü quename 
pecanesimate peꞌutaitü.ꞌIcü nai 
raꞌerivatü niutasuani.
Quesusi que mütiutahüavarie Piratu 
hüxie 
(Mateu 27:1‑2 , 11‑14; Rucax i 
23:1‑5; Vani 18:28‑38)
15  Hicüsüari ꞌucatarecu 
cuitü maraꞌacate 
memühüritüariecai, 
ꞌuquiravesixi, mümeta ꞌinüaricü 
memüteꞌüquitametetücai, hipatüta 
ꞌisücate yunaitü meyucuxeürieca 
meyuꞌenieca, Quesusi menehana 
hüacame, Piratu meniyetuirieni. 
2 Piratu müpaü tinitaꞌivaviya, 
ꞌEcü Huriyusixi teüteriyari 
tivaꞌaitüvame petihücü. Mücü 
cayucuꞌimavatü müpaü tinitaꞌeiya, 
ꞌEcüsü müpaü pecanaineni. 
3 Maraꞌacate memühüritüariecai 
menixanetacaitüni vaücava. 
4 Tavari müpaü tinitaꞌivaviya Piratu, 
Tixaü pecatitaꞌani. Camü que 
müreupaüme memümasixaneta. 

Maricuxi 14 ,  15
5 Quesusi tavari tixaü cacaniutaꞌani. 
ꞌAyumieme Piratu niuhüxiyani.
Cuvexunaruri que mütiutaꞌaitaxü, 
Quesusi mümierienicü 
(Mateu 27:15‑31; Rucax i 
23:13‑25; Vani 18:38‑19.16)
6 Mericüsü xexuime visie 
mücü ꞌixüararipa vahesie 
mieme nenayexünacaitüni 
ꞌanutahüivacame, que müꞌane 
memivaviriecai. 7 Xevitü 
nanutahüivacaitüni ꞌana Vaxavaxi 
titevatü. ꞌIya cuviyexunu ꞌunamete 
vahamatü nanutahüivacaitüni. 
Müme cuviyexunusixi 
mevacaꞌunarümetü meteniyucuini. 
8 Hicü yumüiretü teüteri 
meꞌuꞌaxüaca menitavavirieni, 
yamütiyurienicü yaxeicüa que 
mütiyurienecai xexuime visie 
vahesie mieme. 9 Piratu müpaü 
tinivarutahüave, Xeme tixenaque 
nemüxeꞌanayexünirienicü 
Huriyusixi tixeꞌaitüvame. 
10 Mücü müpaü catinimaicaitüni 
memiyetuacü meꞌütesatü 
maraꞌacate memühüritüariecai. 
11 Maraꞌacate memühüritüariecai 
menivarucuyuitüani teüteri 
memitavaunicü Vaxavaxi püta 
manayexünarienicü. 12 Piratu 
müpaü tinivarutahüave tavari, 
Mericüte, queri neꞌiyurieni 
ꞌicü Huriyusixi tixeꞌaitüvame 
que xemüteꞌiterüva. 13 Müme 
meꞌitaꞌeiyatü müpaü meteniuhiva, 
Curuxisie quenemiꞌa. 14 Piratu 
müpaü tinivarutahüave, 
Titayaricuta, tita ꞌaxa tiuyuri. 
Müme masi cuini mieme 
meniutihivacaitüni, Curuxisie 
quenemiꞌa, meꞌutiyuatü. 15 Hicü 

Maricuxi 15
Piratu vanaquiꞌaritüamütü teüteri, 
Vaxavaxi nivaranayexünirieni. 
Tiutaꞌaitaca Quesusi 
mücuveiyaxüanicü niyetuani 
curuxisie mücaviyanicü.
16 Hicü cuyaxi xaüsie meneivitüni 
mana quita parasiyu ꞌamüpata, 
parasiyu Püreturiu mütiuyetevasie. 
Yunaime cuyaxi mana memayetecai 
menivarutaꞌinieni. 17 ꞌIxuriqui 
mütaüraüye menenacatütüani, 
xuya mumayari meꞌutasaca 
menenutimanirieni. 18 Menisutüani 
meꞌivaüritüatü müpaü meꞌutiyuatü, 
Que ꞌacu tüma Huriyusixi 
tivaꞌaitüvame. 19 Hacacü 
menitivaxüani muꞌuyasie. 
Menicuꞌaüsicamavacaitüni. 
Meꞌutitunumaꞌuca yacü nenevieri 
menipitüacaitüni. 20 Meꞌinanaimaca 
ꞌixuriqui mütaüraüye 
menenutihünirieni, ꞌixuriquieya 
menenacatütüani.
Quesusi que mütiumierie curuxisie 
(Mateu 27:32‑44; Rucax i 
23:26 ‑43; Vani 19:17‑27)
Mericüsü meneivitüni curuxisie 
meꞌimienique. 21 Cuyeicame 
meꞌuviyaca mecanitaꞌaitüani 
curuxieya menucueꞌirienicü. 
Cuyeicame Simuni Sirenetanaca 
catinitevacaitüni, Herecanituru 
Xupu nivaꞌuquiyaritücaitüni. 
Xaüsie heyeyaca, quiecarisie 
niꞌaximecaitüni.
22 Mericüsü Curucutapai 
meneivitüni Quesusi, taniuquicü 
Müqui Muꞌuya Manuca 
mütiuyetevasie. 23 Hicü vinu masivi 
nücame menenuꞌitüaniquecaitüni 
meuyuyehüacacü, peru 
Quesusi pücaꞌenuꞌi. 24 Mericüsü 

110

curuxisie menicavieni. 
ꞌIxuriquiteya meniyutahuritüani, 
meyuꞌivatüvetü memütetimanicü 
tita memüteꞌanuhurieniquecai 
yuxexuitü.
25 Mericüsü ꞌutaxürecu 
curuxisie menicavieni. 26 Que 
mütiuxanesie yatiniuꞌutüarieni, 
Huriyusixi Tivaꞌaitüvame ꞌanuyütü. 
27 Tenavayamete menivarutivütüani 
yuhutame curuxitesie hamatüana 
serietana xeime ꞌutatanata xeime. 
28 ꞌAna nayeꞌani ꞌutüaricayari müpaü 
müreꞌuxa, Müme memitisana ꞌinüari 
niuquiyari, xevitü caniꞌerivacaitüni.
29 Müme menanuyecücacai 
meninanaimacaitüni, yumuꞌu 
meꞌutisiquetü, müpaü 
meꞌutiyuatü, ꞌEꞌe, cari ꞌecü tuqui 
pepütaꞌunaquecai, haica tucari 
ꞌanuyeyayu pepenuvevieniquecai. 
30 Parasü, queneuꞌatavicueisitüa, 
curuxisie peꞌacayeicatü. 
31 Yaxeicüata maraꞌacate 
memühüritüariecai müme 
ꞌinüaricü memüteꞌüquitametetücai 
vahamatü meninanaimacaitüni 
müpaü meteyücühüavetü, 
Nivarutavicueisitüani hipame, 
pücayüve müyutavicueisitüanicü 
yücümana. 32 Cürisitutütü, 
ꞌIxaherisixi niu mütatiꞌaitüvame, 
curuxisie queꞌacayani, temixeiyacü, 
yuri temütetaꞌeriexüanicü. Müme 
ꞌauriena memutivütüarie curuxisie 
mümeta ꞌaxa meniutiyuanecaitüni 
hepaüsitana.
Quesusi que mütiyetua yuꞌiyari 
(Mateu 27:45‑56; Rucax i 
23:44 ‑49; Vani 19:28‑30)
33 Mericüsü tuca ꞌayacu, naisarie 
niucüyüre, cüa caviecacuque 

111
niucuhecüare. 34 ꞌAnari Quesusi 
carima müpaü tiniuhiva 
vaniuquicü, ꞌEruhi, ꞌEruhi, rama 
savacütani, taniuquicü necacaüyari, 
necacaüyari titayari penetiucuꞌeiri, 
maine. 35 Hipatü mana memütiꞌucai 
meꞌiꞌenieca müpaü meniutiyuani, 
Neuxei, ꞌEriyaxi niutahüave. 
36 Xevitü ꞌunausarümetü neyani, 
haꞌiseveme niutahüniya vinu 
masinacü. Hacasie ꞌiqueca 
neitiserieni müpaü ꞌutaitü, 
ꞌAcuxisü tecanitaneniericuni, xüca 
ꞌuhamieni ꞌEriyaxi ꞌecaxünaque. 
37 Hicü Quesusi carima ꞌutahivaca, 
yuꞌiyari niyetuani. 38 Hicü ꞌixuriqui 
meuviecai tuquita hixüata 
nisane heimana ꞌacayuaca. 39 Xei 
sienituyari cuyaxi tivaꞌaitüvame 
Quesusi hüxie muvecai, ꞌixeiyaca 
yuꞌiyari que mütiyetua müpaü 
niutayüni, ꞌIcü yuricü Cacaüyari 
caninuꞌayatücaitüni.
40 Mericüsü ꞌucari 
meninenierecaitüni yateva 
metiꞌutü, Mariya Mararatanaca, 
Mariya Cacuvu ꞌEsimutevi Cuse 
müvavarusitücai, Sarumeri, 
hipatüta mana menitiꞌucaitüni. 
41 Müme meniveiyacaitüni 
quepaucua Carereyasie muyeicacai, 
metenimicuacaitüni. Hipatüta 
yuvaücavatü ꞌucari ꞌutümana 
memuꞌaxüa Querusaremesie mana 
menitiꞌucaitüni.
Quesusi que mütiuteuqui 
(Mateu 27:57‑61; Rucax i 
23:50 ‑56; Vani 19:38‑42)
42 Mericüsü ꞌacayunirümecacu, 
tucari memüyucuhaꞌaritüvacaisie, 
ꞌuxaꞌarieca ꞌuxipiya tucari 
mayeꞌaniquecaicü, 43 Cuse 

Maricuxi 15 ,  16
ꞌArimateyatanaca caninuani. ꞌIya 
ꞌisücate canixevitütücaitüni ꞌaixüa 
mümarivacai, mütaꞌicuevacai 
Cacaüyari tiꞌaitametütü mayanicü. 
Yuꞌiyari heucayeca Piratusüa 
ninuani, Quesusi caxarieya 
nitavavirieni. 44 Piratu niuhüxiyani 
ꞌari mumücü. Xei sienituyari 
cuyaxi tivaꞌaitüvame niutacuevieni 
yuꞌaurie. Nuacu, Piratu nitaꞌivaviya 
que müreutevicai Quesusi 
hemüquitü. 45 Cuyaxi tivaꞌaitüvame 
yatitahüavecu Piratu, quename 
hemü, caxari niyetuirieni 
Cuse. 46 Mücü rinu savanayari 
hecunaneca, ꞌecacueca caxari, 
savanacü nitaꞌeima, teuquiyapa 
neitateni ꞌaita müvayeꞌinieriecaisie. 
Neicurupa tete quiteniesie, 
neicunani. 47 Mariya Mararatanaca, 
Mariya Cuse müvarusieyatücaimatü 
menixeiya haque meutatequie.
Que müranutanierixü ꞌumierieca 
(Mateu 28:1‑10; Rucax i 24:1‑12; Vani 20:1‑10)
16  Mericüsü ꞌuxipiya 
tucari ꞌutixücu, Mariya 
Mararatanacari, Mariya Cacuvu 
müvarusieyatücaimatü, Sarumematü, 
ꞌuhaye visi muꞌüa menecunaneni, 
memüyehucü meheitavirienique 
caxari. 2 Ximeri cuitü ꞌatinecu 
tau semana mexüacame tucarisie, 
teuquiyapa menetaꞌaxüani. 3 Müpaü 
meteniyucuꞌivaviyacaitüni, 
Quepai tete pütasiheuhüvirieni 
teuquiya quitenie meuca. 4 Mana 
meꞌutaneniereca mecanixeiya tete 
heuhüiyacame, ꞌamünecai. 5 Hicü 
teuquiyapa meneutahaxüani. 
Vaserieta ꞌacaime temaicü meniuxeiya, 
mutuxa ꞌamütevi ꞌanacatücüme. 
Meniutimamani. 6 Mücü müpaü 

Maricuxi 16
tinivarutahüave, Xepücamamaca. 
Quesusi xepücuvautüve 
Nasaretitanaca curuxisie 
mucaviya. Cananucuquetüarieniri, 
ꞌuva pücayeca. Neuxei ꞌuva 
meniteni. 7 Hicüri xequenehu. 
Müpaü xequetenivaretahüavi 
teyüꞌüquitüvametemama 
Pecurumame, quename niu 
xeꞌanuyehaitüiyaxü, Carereyapai 
hetüa, quename mana xeheixeiya, 
que mütixeꞌutahüavixü. 8 Hicü 
teuquiyapa mevayecüneca 
meniyutaꞌuna. Meꞌutiyüyüacatü 
meꞌumamatü menacüne. Xeime 
tüma ꞌasimepücateꞌutahüavixü 
memümamacaicü.
Quesusi masiücütü que mürayuyeitüa, 
Mariya Mararatanaca ꞌixeiyacacu 
(Vani 20:11‑18)
9 Hicü semana mexüacame 
tucarisie ꞌanutaniereca Quesusi 
ximeri, masiücütü nayuyeitüani meri 
Mariya Mararatanaca ꞌixeiyacacu. 
Que müꞌane meripai memiviyacai 
cacaüyarixi ꞌaxa memüꞌanene 
ꞌatahutatü, Quesusi müvarayenüꞌa, 
mücü Mariya canihücütücaitüni mixei. 
10 Mücü heyaca, yatinivarutaxatüani 
müme hamatüana memuꞌuvacai, 
meyuhiveriecacu meꞌutisuanacacu. 
11 Müme meꞌuꞌenanaca quename 
ꞌayeyuricai, quename mücü ꞌixei, yuri 
mepücateꞌutaꞌeri.
Quesusi masiücütü 
que mürayuyeitüa, 
teyüꞌüquitüvametemama 
meꞌixeiyacacu yuhutatü 
(Rucax i 24:13‑25)
12 ꞌArique masiücütü nayuyeitüani 
yücü ꞌanetü, yuhutatü müme 

112
yeutapai memuhucai meꞌixeiyacacu. 
13 Müme yuꞌutüma menecüne, 
hipame teyüꞌüquitüvamete 
yametenivaretahüave que 
mütiuyü. Mümeta ꞌacuxi yuri 
mepücatevarutaꞌeriri.
Quesusi que mütivaruhüritüa 
nüꞌarisixi 
(Mateu 28:16 ‑20; Rucax i 
24:36 ‑49; Vani 20:19‑23)
14 ꞌImatüriecata masiücütü 
nayuyeitüani Tamamata Heimana 
Xevitü teyüꞌüquitüvamete 
meꞌixeiyacacu metecuacacu. 
Nivarutatieni yuri memücateꞌeriecaicü, 
yuꞌiyarisie memüseseꞌicaicü, yuri 
memücatevarutaꞌeriricü müme 
memixei ꞌanucuquecu. 15 Hicü müpaü 
tinivarutahüave, Naisarie cuiepa 
xequeneutayeixüa. Niuqui ꞌaixüa 
manuyüne xequetenivacuxaxatüvani 
yunaime queyupaümetü 
memunetüarie. 16 Que müꞌane yuri 
mütitaꞌerieni mücaꞌüyarieni, mücü 
nitavicueisitüariemücü. Que müꞌane 
yuri mücatiꞌerie, ꞌisücame ninenamücü 
hesiena mürahüivacü. 17 ꞌIpaü ꞌanenetü 
ꞌinüarite canitixuaverimücü haque 
memeꞌuva müme yuri memüteꞌerie. 
Nehesüa memümiemetecü 
menivarayenüꞌaxüacuni cacaüyarixi 
ꞌaxa memüꞌanene. Menitiniucuni 
niuqui mühehecuacü. 18 Cuterixi 
xüca mevaranucuꞌüni, mümüiya xüca 
meꞌanuꞌieni, tixaü ꞌasipücavayurieni. 
Tecuicuicate vahesie xüca meꞌutimeni 
müme mepanayexürieni.
Que müranutitüa 
(Ruxaci 24:50 ‑53)
19 Mericüsü Tiꞌaitame Quesusi 
müpaü tivarutahüaveca, taheima 

113
nanutivitüquieni, Cacaüyari 
serieta nayerüni. 20 Naisarie 
meneutayeixüani müme 
metecuxatatü, Tiꞌaitame 

Maricuxi 16
vapareviecacu vaüca tiyurienecacu 
vaniuqui seiriyacacu ꞌinüari que 
mütivapitüacai. Müpaü xeicüa 
caniꞌaneni. 

RUCAXI
Niuqui ꞌAixüa Manuyüne Que Mütiuꞌüxasitacai

 
Teuquiru que mütiutavaüritüa
1  Yumüiretü meniuyuvaüriya 
memütetiꞌutüanicü naime 
hepaüsita tasata que mütiuyü. 
2 Müme sutüapai memunenierixü, 
tupirisixi memacü niuqui ꞌaixüa 
manuyüne metecuxatatü, müme 
metateniyetuirieni mücü 
niuqui. 3 Neta nai que mütiuyü 
matüaripai hicüque heiseriemecü 
netinicuvaunecaitüni. ꞌAyumieme 
nemareuyehüvirietü, Teuquiru 
ꞌacu, nepünevaüriya xexuime 
naime nemaracaꞌutüirienicü 
4 yapemütimaicacü ꞌicü niuqui 
pemuꞌeni hepaüsita que mütiseꞌi.
Que mütiutahüavarie, Vani 
ꞌariqueque que mütinuivaquecai
5 Mericüsü quepaucua Herurexi 
mütiꞌaitametücai Cureya cuieyarisie, 
maraꞌacame ꞌaniuyeicacaitüni 
Huriyusixi teüteriyari vamaraꞌacate 
xevitü hücütütü, Sacariya 
titevatü, ꞌAviyaxi teüterimama 
metenitetevacaitüni maraꞌacate 
vahamatü mütiꞌuximayacai. 
Yüꞌüya canexeiyacaitüni 
ꞌErisaveti titevacame, 

maraꞌacame nuꞌayatüme. 
6 Yüꞌüitatü heiseriemecü 
yameteniyuriecaitüni Cacaüyari 
hüxie. Yametenicahucaitüni 
Tiꞌaitame que mütiꞌaitacai 
naime, vahesie carahüivacacu. 
7 Nunusi mepücahexeiyacai 
ꞌErisaveti mücayüvecaicü. 
Mecaniꞌuquiravesixitücaitüniri.
8 Mericüsü Sacariya 
maraꞌacametütü 
tiniꞌuximayacaitüni Cacaüyari 
hüxie quepaucua ꞌAviyaxi 
teüterimama vahesie mütiunaquixü. 
9 Maraꞌacate que mütivayeiyaritücai, 
hesiena tiniunaque heiva 
Tiꞌaitame tuquitana meutahanicü, 
müticüsinaiyanicü. 10 Quepaucua 
mayeꞌa mütitacüsinaiyacü, yunaitü 
teüteri tacua meniyuneneviecaitüni. 
11 Hicü nixeiya niuqui tuayame 
Tiꞌaitamesüa mieme mana 
ꞌutiveme müracüsinaiyasie serieta. 
12 Sacariya ꞌixeiyatü niuyuitüarieni 
yuꞌiyarisie, niutimani. 13 Hicü 
niuqui tuayame müpaü tinitahüave, 
Pepücaheumaca, Sacariya ꞌacu. 
ꞌAꞌivaurica püꞌenierie. ꞌAꞌüya 
ꞌErisaveti xenive canitinuivitüamücü. 
Vani petiniterüvamücü.

114

115

Peniꞌatemaviecamücü vaüca,
ꞌAꞌiyari cuini mieme 
ninaquiꞌacamücü
  14 Yumüiretü 
mecaniyutemamaviecacuni
Quepaucua mütinuiva.
  15 Canimarivemücü Cacaüyari 
hüxie.
Caxie vinuyari,
Xeime vinuta pücayeꞌeni.
ꞌIyari Mütiyupata
Caniviyamücü püta tinuivayu.
  16 ꞌIxaherisixi teüteriyari 
yumüireme
Taꞌaurie canivaraxüriemücü,
Tiꞌaitame memayexeiyanicü
Yucacaüyaritüme.
  17 Canenucuhaitüiyamücü 
Tiꞌaitame
ꞌEriyaxipaü tiucaꞌiyaritü,
Türücariyaya hexeiyatü.
Vaꞌuquiyarima taꞌaurie 
nivaraxüriemücü,
Yütüriyama 
memüvaraꞌerivanicü,
Müme yuri memücateꞌerie
Taꞌaurie nivaraxüriemücü,
Müme heiseriemecü 
yamemütecahu vahepaü 
memüteyücühüavenicü.
Nivacuhaꞌaritüamücü teüteri,
Tiꞌaitame memücueviecacü.
18 Hicü Sacariya müpaü 
tinicühüaveni niuqui tuayame, 
Que ꞌaneme ꞌinüariyaricü 
yanepütimaica. Necaniꞌuquirasitüni, 
neꞌüyata tucarieya ranutitüa. 
19 Hicü niuqui tuayame müpaü 
tinicühüaveni, Ne Cüravieri 
necanihücütüni. Cacaüyari hüxie 
neniuveni. Yanemümatitahüavecü 
necaneyenüꞌarieni, 
nematitaxatüanicü ꞌicü niuqui 

Rucaxi 1
ꞌaixüa manuyüne. 20 Hicü camü, 
cayuvatü pepütiyerüni, pecaniuvetü 
pecanayeimücü mexi caꞌayeꞌaveni, 
ꞌecü yuri pemücatiutaꞌericü 
neniuquisie. Peru neniuqui 
canayeꞌamücü quepaucua tucari 
mayeꞌani.
21 Mericüsü teüteri 
menicueviecaitüni Sacariya. 
Meniꞌiyarixiecaitüni 
ꞌemüreutevicaicü tuquita. 22 Hicü 
vayeyaca niyutatexieni varahüavetü. 
Müme yametenetimani quename 
tixaütü tiuxei tuquita. ꞌIya 
yumamacü nivacuꞌinüaritüvacaitüni. 
ꞌAniucateitüni caniuvetü.
23 Hicü heutiparecu 
ꞌuximayasicaya, yuquie 
caneyani. 24 Hicü ꞌana ꞌüyaya 
ꞌayehucatü nayani ꞌErisaveti. 
Niyuꞌavietacaitüni ꞌauxüme meseri 
müpaü ꞌutaitü, 25 Camü, ꞌipaü 
tiniuyurieni Tiꞌaitame, yuvaüriyatü 
ꞌaixüa münesiyurienicü, teüteri 
memücanesinanaimacacü.
Mariya que mütiutahüavarie, 
Quesusi ꞌariqueque que 
mütitinuivaquecai
26 Mericüsü ꞌataxevirieca 
meserisie Cacaüyari nitanüꞌani 
yuniuqui tuayame Cüravieri, 
Carereya cuieyarisie quiecarisie 
Nasareti müracutevasie. 
27 ꞌÜimari mücaxuriquicaisüa 
nitanüꞌani Mariya mütitevacaisüa. 
Nitiviquieximecaitüni, ꞌuqui Cuse 
titevatü nitivitüniquecaitüni. Cuse 
Raviri caninunuiyarieyatücaitüni. 
28 Hicü Mariyasüa heutahaca 
niuqui tuayame, müpaü niutayüni, 
ꞌAixüa ꞌacu. Tiꞌaitame ꞌaixüa 
catiniucaꞌiyarini ꞌahesie mieme, 

Rucaxi 1
ꞌahamatü puyeica. 29 Mücü 
yuꞌiyarisie niuyuitüarieni, 
yatinicuꞌerivacaitüni titayari 
müpaü mütivaüritüa. 30 Niuqui 
tuayame müpaü tinitahüave, 
Pepücaheumaca, Mariya ꞌacu. 
Cacaüyari ꞌaixüa pütiucaꞌiyari 
ꞌahesie mieme. 31 Hicüri 
peꞌayehucatü pecanayeimücü, 
pecanitinivemücü. Quesusi 
pecatiniterüvamücü.
  32 Canimarivemücü,
Que müꞌane taheima macave 
nuꞌaya canimarivacamücü.
Ravirisie caniyeyeimücü,
Tiꞌaitame Cacaüyaritütü 
canipitüamücü
Raviri ꞌuvenieyasie mayerünicü
Que mütiꞌaitacai ꞌiya.
  33 ꞌIxaherisixi teüteriyari
Catinivataꞌaitüamücü 
yuheyemecü.
Que mütiꞌaita
Pücatipare hasuacu.
34 Hicü Mariya müpaü tinitahüave 
niuqui tuayame, Mericüte, 
quepaütütü ꞌipaü pütiyüni. ꞌUqui 
nepücamate. 35 Niuqui tuayame 
müpaü tinitahüave,
ꞌIyari Mütiyupata ꞌahesie 
caninuamücü.
Que müꞌane taheima macave
Yutürücariyacü 
camaniꞌetüriviyamücü.
ꞌAyumieme nunusi mütinuiva 
canipasiemücü
Cacaüyarisie mieme,
Müpaü catinimarivacamücü
Cacaüyari nuꞌayatütü.
36 Camü, ꞌaꞌiva yateva ꞌErisaveti 
ꞌayehucatü nayani ꞌucarasitütü. 
ꞌAtaxeime meseri niyurieca 
ꞌiya caniveveme memüxatacai. 

116

37 Cacaüyari pücayutatexieni, 
naimecü püyüveni püta. 
38 Mariya müpaü tinitahüave, 
Mericüte, ne Tiꞌaitame 
necatiniꞌuximayatameyatüni. Que 
pemaine yaquetiuyüni. Hicü niuqui 
tuayame caneyani.
Mariya que mürecuꞌivataxü 
ꞌErisavetisüa
39 Hicüsüari yucuhaꞌaritüaca 
caneyani Mariya. Yumexüitüatü 
quiecarisie netaꞌani hüri mananiere 
Cureya cuieyarisie. 40 Sacariya quita 
heutahaca, nitavaüritüani ꞌErisaveti. 
41 Mericüsü ꞌErisaveti quepaucua 
miꞌeni Mariya ꞌivaüritüacacu, 
nunusi neucuyuaxüani huriepana. 
Hicü ꞌIyari Mütiyupata niviya 
ꞌErisaveti. 42 Müpaü niutayüni 
carima, Vaüca ꞌaixüa pepuꞌitüarie, 
hipatü ꞌucari temücaꞌitüariepaü. 
ꞌAixüa caniꞌitüariemücü que müꞌane 
pemütinuivitüani. 43 Nehesie 
que tinaque netiꞌaitüvame 
varusieya münesiꞌivatamiecü. 
44 Camü, ꞌavaürisica 
neꞌuꞌeniecu, nunusi yutemavietü 
neucuyuaxüani nehuriepa. 
45 ꞌAixüa pecaniꞌitüariemücü yuri 
pemütiutaꞌericü quename ꞌayeꞌani 
naitü que pemütiutahüavarie, 
Tiꞌaitame que mümaretahüavixü.
46 Hicü Mariya müpaü niutayüni,
Neꞌiyari müpaü paine, Tiꞌaitame 
canitürücaüyeni.
  47 Neꞌiyari niyutemavieca 
neheꞌerivatü
Cacaüyari 
münesiꞌutavicueisitüacü.
  48 Caneniuxeiya tiꞌuximayatame 
que nemütihücü hesiena 
mieme,

117

Sepa tixaü nemücatihücü.
Camü, ꞌuxaꞌa varie yunaitü 
nuivarite
ꞌAixüa neꞌitüariecame 
mecaneniꞌeriecacuni.
  49 Que müꞌane mütürücaüye
Marivemecü caneniuyurieni.
Mücü Pasiecame canixasivani.
  50 Canivanenimayaca yunaime 
memüteheiyehüvirie,
Vanivemata nivanenimayaca.
  51 Yücümana que mütiyuriene
Canimasiücüni que 
mütitürücaüye.
Nivareutaveiyaxüani müme 
memüteyucataveꞌerie
Yuꞌiyarisie que memütecuꞌeriva,
  52 Cuiepa teꞌaitamete 
nivarunavairieni
Tita memüteꞌaita,
Müme tixaü memücatehüme 
püta
Nivaruhüritüani vaüca.
  53 Memeuhacacuicucai 
nivarutihüniya ꞌaixüa 
müꞌanecü.
Memeucaꞌucai 
nivareutanüꞌaxüani 
memamaveme.
 54 -55  Nisutüani tasiparevietü 
ꞌIxaherisixi teüteriyari
Hesüana mieme 
temüteꞌuximayatamete,
Heꞌerivatü que 
mütivarutahüavixü 
taꞌuquiyarima.
Caninenimayaca ꞌApurahami 
yuheyemecü,
Cataninenimayaca tame hesiena 
temüyecü.
56 Mericüsü Mariya ꞌErisavetisüa 
niucateitüni ꞌesivatücacu haica 
meseri. ꞌArique yuquie neyani.

Rucaxi 1

Vani Tiꞌüyame que mütiutinuivaxü
57 Mericüsü tucari nayeꞌani 
ꞌErisaveti mütinivenicü. 
ꞌUquitüme niutiniveni. 58 Hicü 
ꞌauravatari maremama 
yunaitü meteꞌutamarieca 
Tiꞌaitame vaüca que 
mütitanenimayataxü, hamatüana 
mecaniyutemamaviecaitüni. 
59 Hicü ꞌatahairieca tucarisie 
mecaniuꞌaxüani meꞌiꞌinüaritüanique 
nuꞌesi Huriyusixi vaxitequiyacü. 
Sacariya mecateniterüvaquecaitüni 
ꞌuquiyarieyapaü. 60 ꞌAna varusieya 
müpaü niutayüni, Tixaüsietü. 
Vani catinitevacamücü püta. 
61 Müme müpaü metenitahüave, 
Haquevasü ꞌamare pumave 
müpaü titevatü. 62 Yumamacü 
menitahüave quemasieya, que 
mütinaque mütiterüvarienicü. 
63 Xapa ꞌutaꞌivauca, müpaü 
ꞌutaineme canacaꞌutüani, Vani 
catinitevacamücü püta. Yunaitü 
meniuhüxiyani. 64 Hicü yapaucua 
nenieya niuxünarieni. Niutaniuni 
ꞌaixüa ꞌutaitü Cacaüyari 
hepaüsita. 65 ꞌAuravatari yunaitü 
mecanimamacaitüni. Naisarie 
Cureya hüriyarisie que mütiuyü 
catinicuxaxasivacaitüni. 
66 Yunaitü memüꞌenanacai 
meniyuꞌiyaritüacaitüni müpaü 
meteyücühüavetü, Que ꞌanetü 
payani ꞌicü nunusi. Mücü 
meta, Tiꞌaitame yütürücariyacü 
nipareviecaitüni.
Sacariya que mutayü, Cacaüyarisie 
mieme ticuxatatü
67 ꞌAna Cacaüyari ꞌIyarieya 
Mütiyupata caniviyani nunusi 

Rucaxi 1 ,  2
ꞌuquiyarieya. Sacariya niutaniuni 
Cacaüyarisie mieme müpaü ꞌutaitü,
  68 ꞌAixüa queticühüavarüvani 
Tiꞌaitame,
Que müꞌane ꞌIxaherisixi 
mütacacaüyari.
Nisutüani yuteüterima 
vaꞌüviyatü,
ꞌAixüa ꞌiyurienetü 
memüxünarienicü.
  69 Que müꞌane mütürücaüye 
niuquerieni, 
mütasitavicueisitüanicü,
Raviri quie mieme,
Raviri mütiꞌuximayacaicü 
Cacaüyarisie mieme
  70 Meripaitü que mainecai que 
mütiyurieniquecai.
Yametenicuxatacaitüni 
texaxatametemama
Memupasie hesiena mieme,
Memutiniucacaicü hesiena mieme.
Müpaü meniutiyuanecaitüni
  71 Mütasiꞌutavicueisitüaniquecaicü
Müme memütasiꞌayeꞌuni 
memücatasiꞌaꞌivacü,
Müme memütasiꞌuxiveꞌerie 
memücatasiꞌaꞌivacü.
  72 Müpaüta meniutiyuanecaitüni
Müvanenimayataquecaicü 
taꞌuquiyarima
Heꞌerivatü türatu mutavevi 
yücümana,
  73 Que mütiuyuhüritüa 
yaticühüavetü taꞌuquiyari 
ꞌApurahami
Quename tasipitüaniquecai 
74 tecamamatü
Temütavicueisitüarienicü
Müme memütasiꞌayeꞌuni 
memücatasiꞌaꞌivacü,
Temeyexeiyanicü ꞌiya que 
mütinaque,

118

  75 Hesiena mieme tepasietü,
Heiseriemecü yatetecahutü,
Hüxiena teꞌuꞌuvatü mexi 
teꞌayeneniere.
  76 ꞌEcü meta nunusi ꞌacu,
Que müꞌane taheima macavesüa 
mieme tixaxatame
Pecatiniuterüvarüvamücü.
Tiꞌaitame pepanucuhaitüiya
Huyeya ꞌaixüa pemüyurienicü.
  77 Teüterimama 
petinivatahecüatüamücü
Que mütivatavicueisitüani 
pehaitü,
Que mütivareuyehüvirieni müme 
ꞌaxa memüteꞌuyuri pehaitü.
  78 Müpaü catiniyuriemücü
Tacacaüyari 
mütiyucanenimayacü.
ꞌAyumieme que müꞌane taheima 
mümieme caninuamücü.
  79 Nivahecüariviyamücü müme 
yüvipa memütitei,
Müme meta mecuiꞌivarümetü 
memüyüriyarie
Nivahecüariviyamücü.
Taꞌücate cataniseiriyamücü,
Temeuꞌuvanicü haque ꞌaixüa 
temütetaxeiyanicü
Cacaüyarimatü.
80 Mericüsü nunusi 
caniverecaitüni. ꞌIyarieya 
türücaüyetü nayani. Macumavesie 
neyeicacaitüni mexi tucarieya 
caꞌayeꞌavecai cuxi masiücütü 
mayanicü ꞌIxaherisixi vahüxie.
Quesusi que mütiutinuivaxü 
(Mateu 1:18‑25)
2  Mericüsü ꞌana ꞌaisica 
neutanüꞌariexüani 
Sesaxi ꞌAcusitusüa mieme, 
müpaü ꞌutaitü, yunaitü cuiepa 

119
memütama memayucayasacü. 
2 Mücü ꞌinüari matüaripai 
mieme puyü quepaucua Sireniyu 
mehüritüariecai Siriya cuieyarisie. 
3 Yunaitü mecaneutayeixüani 
memayucayasacü yuxexuitü 
yuquiecarisie. 4 Hicü Cuse Carereya 
cuieyarisie Nasareti müracutevasie 
neyeyani. Cureya cuieyarisie 
ninuani Raviri quiecariena 
Vereni müracutevasie. Raviri 
quie canimiemetücaitüni, Raviri 
nunuiyarieya canihücütücaitüni. 
5 Macayerienicü neyeyani Mariya 
ꞌavitütü mücü mayehucacaicü. 
ꞌÜyaya nayaniquecaitüni. 6 Mana 
mexi meꞌuꞌuvacai, tucarieya 
nayeꞌani mütinivenicü. 7 Hicü 
yumatüari niutiniveni. Tuvaxatecü 
nicuꞌeima, vacaisixi vacanuvasie 
nicateni mücaxuavecaicü vahesie 
mieme memüvaꞌaxüaniquecaisie.
Taheima miemete niuqui tuayamete 
que memütevarutahüavixü 
muxasi vahüvemete
8 Mericüsü ꞌana muxasi 
vahüvemete mana 
meniuꞌuvacaitüni. Yeuta 
menivahütüvecaitüni yumuxasi 
yüvicüta. 9 Hicü vahüxie niutaqueni 
niuqui tuayame Tiꞌaitamesüa 
mieme. Vaꞌaurie nacuxavatücaitüni 
Tiꞌaitame hecüariyayacü. Vaüca 
menimamacaitüni. 10 Hicü 
niuqui tuayame müpaü 
tinivarutahüave, Xepücamamaca. 
Hicü nenixetaxatüamücü 
niuqui ꞌaixüa manuyüne. Vaüca 
canixuavecamücü temavierica 
yunaime teüteri vahesie mieme. 
11 ꞌIcü tücarisie tiyuvicueisitüvame 
canetinuiva xehesie mieme. 

Rucaxi 2
Raviri quiecariena tineyüni. Que 
müꞌane heiserie mupitüarie 
Cürisitutütü canihücütüni, 
Tiꞌaitame canihücütüni. 12 ꞌIcü 
ꞌinüaricü xecaneitimaicuni. Nunusi 
xecanexeiyacuni tuvaxatecü 
ꞌeimeme, vacaisixi vacunuvasie 
heyecaime.
13 Hicü yapaucua niuqui tuayame 
ꞌaurie meniutiꞌuni muyuavisie 
miemete yumüiretü, ꞌaixüa 
meꞌutiyuatü Cacaüyari hepaüsita, 
müpaü meꞌutiyuatü,
  14 Taheima visi 
catinicühüavarüvani 
Cacaüyari.
Cuiepa ꞌaixüa 
mecatenixeiyariecuni teüteri
Müme vacümana münaquiꞌa.
15 Mericüsü niuqui tuayamete 
muyuavisie meheutiyunixüacu, 
müpaü meteniyühüavecaitüni 
muxasi vahüvemete, Hicümüsüari 
tepüyehu Verenipaitü. 
Tepiꞌixüariyu que mainecai, 
Tiꞌaitame que mütatiutahüavixü. 
16 Meyumexüitüatü menecüne. 
Mevarutaꞌivauca Mariyamame 
menivarutaxeiya Cuse, nunusi 
meta vacaisixi vacanuvasie 
yecaime. 17 Mevaruxeiyaca 
metenicuxatacaitüni que 
memüteꞌutahüavarie 
nunusi hepaüsita. 18 Yunaitü 
memüꞌenanacai menihüxiyacaitüni 
que memütevarutahüavixücü 
muxasi vahüvemete. 19 Masi 
Mariya niꞌüviyacaitüni yuꞌiyarisie 
ꞌicü naime, yuꞌiyaritüatü 
hepaüsitana. 20 Hicü menecüne 
muxasi vahüvemete ꞌaixüa 
metecuxatatü Cacaüyari hepaüsita 
nai que memüteꞌuxeicü nai que 

Rucaxi 2
memüteꞌuꞌenicü. Naitü catiniuyüni 
que memüteꞌutahüavarie.
Tuquita que mütiꞌatüarie Quesusi
21 Mericüsü ꞌatahairieca tucari 
meniꞌinüaritüani Huriyusixi 
teüteriyari vaxitequiyacü. ꞌAna 
Quesusi tiniuterüvarieni, niuqui 
tuayame que mütiterüvaxü 
yuvarusisie caꞌayecaicu cuxi.
22 Mericüsü Muisexi ꞌinüaricü 
catiniꞌaitacaitüni nivecame 
hepaüsita. Tucari ꞌayeꞌacu 
memüyuꞌitienicü, Querusareme 
menecüne nunusi meheyetuanique 
Tiꞌaitamesüa. 23 Müpaü catineꞌuca 
ꞌinüari xapayarisie, Tiꞌaitame 
meripaitü que mainecai, Yunaitü 
ꞌuquisi matüarixi memütinunuiva, 
müme mecanipasiecacuni 
Tiꞌaitamesie mieme. 24 Menecüne 
memütemavanicü Tiꞌaitame que 
mainecai,xüa ꞌinüari xapayarisie 
que müreꞌucai, Cucuruxi xei parisi, 
mesü veuraixi türixi yuhutame 
mecanivaremavacacuni, ꞌutaitü.
25 Hicü tevi Querusareme 
necateitüni Simiyuni titevatü. ꞌIya 
heiseriemecü yaticamietü Cacaüyari 
nayexeiyacaitüni. Nicueviecaitüni 
ꞌIxaherisixi teüteriyari 
vanütüvame. ꞌIyari Mütiyupatacü 
nihünecaitüni. 26 Müpaü 
tiniupitüarieni, ꞌIyari Mütiyupata 
que mütitahüavixü, quename 
cuitü camüniquecai. ꞌIxeiyame que 
müꞌane Tiꞌaitame micayeniquecai 
Cürisitutüme xeicüa, ꞌanarique 
canimüniquecaitüni. 27 Hicü ꞌIyari 
ꞌinücu, Huriyusixi vatuquipa 
ninuani. ꞌArique Quesusi 
ꞌuquiyarimama meneutahaxüani 
yameꞌiyurienique nunusi, 

120

Huriyusixi que mütivayeiyari, 
ꞌinüari niuquiyarisie que müreꞌuxa. 
28 ꞌAna Simiyuni nenutuni. ꞌAixüa 
niutayüni Cacaüyari hepaüsita, 
müpaü ꞌutaitü,
  29 Hicürixüa necusiyari ꞌacu,
Pepeyeꞌatüa ꞌaniuqui.
Pepünesiꞌuxünaxü
Neꞌiyarisie 
necaꞌuximatüariecacu.
ꞌAhesie mieme nepütiꞌuximaya.
  30 Hicürixüa necümana nepütiuxei
Que pemütivavicueisitüani 
teüteri.
  31 Nepixei tita pemütihaꞌaritüa
Yunaime teüteri vahüxie.
  32 Canivahecüariviyamücü hipame 
nuivarite,
Visi teꞌaneneme 
catanayeitüamücü
ꞌAteüterima ꞌIxaherisixi
33 Hicü ꞌuquiyarieya varusieya 
meniyuꞌiyaritüacaitüni müpaü 
mainecaicü hepaüsitana. 34 ꞌAixüa 
xepüꞌitüarieca, niutayünita 
Simiyuni. Müpaü Mariya 
tiniutahüave nunusi varusieya,
Camü ꞌicü nunusi
Yumüiretü ꞌIxaherisixi
Mematixürienicü,
Yumüiretüta
Memanucuꞌunicü
Caniꞌayumiemetüni.
ꞌInüari caniyümücü,
Caniniuquimariecamücü.
  35 ꞌEcüta ꞌaꞌiyarisie
Pecanisequiemücü hivericacü,
Cumu ꞌixipara que mütiyuseve.
Mücü que mütiyurieneni,
Yumüiretü memasiücütü 
mecanacünicuni
Que memüteyücühüave 
yuꞌiyarisie.

121
36 Xevitüta ꞌacaniuyeicacaitüni 
ꞌucarasitütü, Hana titevatü. 
Mücü Cacaüyari niuquieya 
canicuxatacaitüni. Panuheri 
caninuꞌayatücaitüni, ꞌAseri 
nunuivarieyatütü. Caniseüyecaitüni, 
nauca teviyari heimana nauca 
viyari canihücaitüni. ꞌUtiviquieca 
ꞌatahuta viyari piteütacai 
yücüna, 37 ꞌumücu yuxaüta 
ꞌeniucateitüni. Tuqui curaruyarita 
pücavayeyeicacai masi yuhaquetü 
yunenevietü püꞌayumiemetücai 
tucaricü tücaricü. 38 Hicü ꞌaura 
ꞌuyaca pamüpariyusi nipitüani 
Cacaüyari. Quesusi hepaüsita 
tinivacuxaxatüvacaitüni 
Querusaremetari memütaꞌicuevacai 
memütaxünarienicü yunaitü.
Nasareti que memütehecü
39 Hicü meheyeꞌatüaca naime 
que müreꞌuxa ꞌinüari xapayarisie, 
Tiꞌaitame que mainecai meripaitü, 
Carereyasie menecüne. Yuquiecari 
menetaꞌaxüani Nasareti 
müracutevasie. 40 Mericüsü 
nunusi niverecaitüni türücaüyetü 
timaivetü nayeiximecaitüni, 
Cacaüyari ꞌaixüa pütiucaꞌiyaricai 
hesiena mieme.
Temaicüyari Quesusi tuquita 
que mütiyeyeicacai
41 Mericüsü xexuime visie 
ꞌuquiyarimama Querusareme 
menetaꞌaxecaitüni ꞌixüararipa 
quepaucua memeꞌerivacai, 
Cacaüyari que mütivaruhayevaxü 
vateüterima. 42 Hicü quepaucua 
tamamata heimana huta viyari 
mühücai, mana meneutiyunixüani, 
teüteri que mütivayeiyaritücai 

Rucaxi 2
ꞌixüararipa. 43 Hicü heutiparecu, 
yuꞌutüma mehahuximecacu, 
Quesusi Querusareme 
neyuhayeva, ꞌasimecatemaicacu 
ꞌuquiyarimama. 44 Teüteri 
vasata ꞌuyeicame meꞌerietü, 
xei tucari meniuꞌuvacaitüni. 
ꞌAna yuꞌivama yumarema 
vahesüa menitivautücüne. 
45 Mecaꞌitaxeiyavavetü, 
Querusareme menacunuaxüani 
meꞌicuvautüvetü.
46 Hicü hairieca tucari 
meneitaxeiya tuqui 
curaruyarita  ꞌayecaime, 
teꞌüquitamete vahixüapa 
ꞌucaime. Nivaꞌeniecaitüni 
nivacuꞌivaviyacaitüni. 47 Yunaitü 
memiꞌeniecai menihüxiyacaitüni 
timaitü que mütivacuꞌeiyacai. 
48 Hicü  ꞌuquiyarimama meꞌixeiyatü 
meniꞌiyarixiecaitüni. Varusieya 
müpaü tinitahüave, Nenive, 
titayari müya petatiuyuri. 
Tepümasicuvautüve tetahiverietü 
ꞌaꞌuquiyarimatü. 49 Müpaü 
tinivarutahüave,  ꞌEꞌe, cari 
xepünesicuvautüvecai. Tamü, 
ꞌasixecatemaicai, meuyevesecü 
neꞌuquiyari quiya hepaüsita 
nemüꞌayumiemetünicü. 50 Müme 
ꞌasimepücateheitima niuquieyasie 
que mainecai.
51 Hicü vahamatü neyani, 
Nasareti menetaꞌaxüani. 
Que memaitücatei 
yacatinicamiecaitüni. Varusieya 
yuꞌiyarisie niꞌüviyacaitüni 
ꞌicü naime. 52 Quesusi 
timaivetü canayeiximecaitüni, 
caniverecaitüni. Cacaüyari, 
teüterita masi vaüca simetenixeiya
caitüni.

Rucaxi 3

Vani Tiꞌüyame que müticuxatacai 
(Mateu 3:1‑12; Mar icux i 1:1‑8; Vani 1:19‑28)
3  Mericüsü ꞌana Tiveriyu 
Sesaxi tamamata heimana 
ꞌauxüme viyari niuyurieni tiꞌaitatü, 
Punisiyu Piratu niucayerieni 
ꞌisücametütü Cureya cuieyarisie, 
Herurexi nihüritüariecaitüni 
Carereya cuieyarisie mütiꞌaitanicü, 
Piripe Herurexi müꞌivayatücai 
catiniꞌaitacaitüni ꞌItureya 
cuieyarisie Türacuniti cuieyarisie, 
Risaniyaxi catiniꞌaitacaitüni 
ꞌAviriniyasie, 2 ꞌAnasi Caipasi 
mecanihüritüariecaitüni 
maraꞌacate. ꞌAna Cacaüyari 
yuniuqui nipitüani Vani Sacariya 
nuꞌaya, macumavesie ꞌuyeicame. 
3 Naisarie Curutani hatuxameyari 
tesie niuyeicacaitüni müpaü 
tivacuxaxatüvatü, memütehayevacü 
que memüteyuriecai para 
Cacaüyari mütivareuyehüvirienicü 
ꞌaxa que memüteꞌuyuri, 
mücücü memücaꞌüyarienicü. 
4 Yacatiniyurienecaitüni que 
müreꞌuxa Quisariyaxi xapayasie, 
Cacaüyari niuquieyacü que 
müticuxatacai,
Xevitü mahiva macumavesie 
ꞌuvetü,
Xequeneucuhaꞌaritüa Tiꞌaitame 
huyeya, haitü,
Xexeuravime xequeneutivevi 
huyeya, haitü.
  5 Naitü ꞌaqui 
cananuparecutüariexüamücü,
Naitü yemuri ꞌemutütü 
ꞌesimutütü ꞌacuveritü 
canayeitüariemücü
Tita mütitutune xexeuravitü 
nayeimücü

122

Tita müracutetexiya 
ꞌacuharuanitü canayeimücü
  6 Yunaitü teüteri mepixeiya que 
mütiyuvicueisitüva Cacaüyari.
7 Vani müpaü 
tinivacuxaxatüvacaitüni teüteri 
memüꞌaxecai müvacaꞌüyacü, Cari 
xeme terücaxi xepüvaꞌivama. 
Quepaicü pütixehecüatüa 
xemüyutaꞌunacü capa ꞌuxaꞌa 
varie xehecariecacü. 8 Müme 
memüteꞌuhayevaxü que 
memüteyuriecai, vahepaü 
püta xequeteneyurieca, que 
müreuyevese. Xepücaꞌisutüaca 
yuꞌiyarisie müpaü xeteyücühüavetü, 
Tepünaquiꞌeriva taꞌuquiyari 
temexeiyacü ꞌApurahami. Müpaü 
nepütixecühüave, Cacaüyari 
caniyüveni ꞌicü tetexi teüteri 
müvarayeitüani ꞌApurahami 
nivemama. 9 ꞌAri hasa 
caniucuhaꞌaritüarieni cüyexi 
maxürienicü. ꞌAyumieme naitü cüye 
ꞌaixüa ꞌanenetü mücaꞌutixuxuavere 
canaxüriyamücü, taipa 
caneuxüriyamücü.
10 Teüteri müpaü 
metenicuꞌivaviyacaitüni, Mericüte, 
quesü teteyurieca tame. 11 ꞌIya müpaü 
tinivacühüavecaitüni, Que müꞌane 
huta camixayari mexeiya, queꞌimini 
que müꞌane mücaheixeiya. Que 
müꞌane ꞌicuai mexeiya yaxeicüa 
quetiyurieneni. 12 Memüteyetuiriyari 
cuviyexunusie mieme meniꞌaxecaitüni, 
memücaꞌüyarienicü. Müpaü 
metenicühüavecaitüni, Tiꞌüquitame 
ꞌacu, que teteyurieca tame. 13 ꞌIya 
müpaü tinivacühüavecaitüni, 
Que xemüteꞌuꞌaitüarie, heimana 
mieme xepücatevauca. 14 Cuyaxita 
müpaü metenicuꞌivaviyacaitüni, 

123
Quesü teteyurieca tame. ꞌIya 
müpaü tinivacühüavecaitüni, 
Xepücatenavayani, ꞌitaricacü 
xepücavataviviyani. 
Xequenenaquiꞌaca yuꞌivaricacü.
15 Mericüsü ꞌana teüteri 
menitaꞌicuevacaitüni yuꞌiyarisie 
meyuꞌiyaritüatü yunaitü Vani 
hepaüsita, xüca mücü Cürisitu 
hücütüni me xüca catixaütüni, 
meꞌutiyuatü. 16 Peru Vani müpaü 
tinivarutahüave yunaime, 
Neri hacü nepüxeꞌucaꞌüya. 
ꞌUcanamieni que müꞌane cui 
mütürücaüye, necatürücaüyecacu 
ne. ꞌAixüa nepücaꞌane nehesie 
mütinaquenicü nemipareviecacü 
ni nemenacuvenirienicü cacaiya 
cuitaxiyari. Mücü püta que 
mütixeꞌucaꞌüyani, ꞌIyari Mütiyupata 
canixepitüamücü, canixeꞌitimücü 
tai que mütiyuꞌitiva. 17 Cuxari 
ꞌitivame pacueꞌe, cuini mieme 
pütiveque yutüricu. Nitiꞌutamücü 
yuꞌicuaxi caxetunisie, cuxariyari 
püta pütataiyani tai mücatüvesie.
18 Masi vaüca nivatuicacaitüni 
teüteri, niuqui ꞌaixüa manuyüne 
nivacuxaxatüvacaitüni. 
19 Hicü Herurexi mücü cuieya 
nihüritüariecaitüni mütiꞌaitanicü. 
Yuꞌiva niuꞌüyapieni, Heruriya 
titevacame niutivitüni. Vaücava 
catiniyurienecaitüni Herurexi 
ꞌaxa tiyurienetü. ꞌAyumieme Vani 
nitateꞌacaitüni. 20 Hicü Herurexi 
nayuyeꞌatüani ꞌaxa que mütiyurienecai, 
Vani manutahüacü casariyanata.
Quesusi que mütiucaꞌüyarie 
(Mateu 3:13‑17; Mar icux i 1:9‑11)
21 Mericüsü quepaucua 
yunaitü teüteri memucaꞌüyarie, 

Rucaxi 3
Quesusita caniucaꞌüyarieni. 
Mexi yuneneviecai, taheima 
nanacatenire. 22 ꞌIyari Mütiyupata 
heimana nacaneni, que 
mütiyuxexeiyacai cucurupaü 
ꞌanetü. Xevitü taheima müpaü 
netayüni, ꞌEcü pecaninenivetüni 
pemünaquiꞌeriva. ꞌAcümana 
necaninaquiꞌaca.
Quesusi teucarimama 
(Mateu 1:1‑17)
23 Mericüsü Quesusi xei teviyari 
heimana tamamata viyari 
yacütütü nihücaitüni quepaucua 
misutüa müpaü tiyurienetü. 
Cuse caninuꞌayatücaitüni, que 
memütecuꞌerivacai. ꞌIya ꞌErie 
caninuꞌayatücaitüni, 24 ꞌiyata 
Matati caninuꞌayatücaitüni, ꞌiyata 
Revi caninuꞌayatücaitüni, ꞌiyata 
Merüqui caninuꞌayatücaitüni, ꞌiyata 
Cana caninuꞌayatücaitüni, ꞌiyata 
Cuse caninuꞌayatücaitüni, 25 ꞌiyata 
Matatiyaxi caninuꞌayatücaitüni, 
ꞌiyata ꞌAmuni caninuꞌayatücaitüni, 
ꞌiyata Nahumi caninuꞌayatücaitüni, 
ꞌiyata ꞌEsürie caninuꞌayatücaitüni, 
26 ꞌiyata Nacahi caninuꞌayatücaitüni, 
ꞌiyata Mahati caninuꞌayatücaitüni, 
ꞌiyata Matatiyaxi 
caninuꞌayatücaitüni, ꞌiyata Semei 
caninuꞌayatücaitüni, ꞌiyata Cuse 
caninuꞌayatücaitüni, ꞌiyata Cura 
caninuꞌayatücaitüni, 27 ꞌiyata 
Cuhana caninuꞌayatücaitüni, ꞌiyata 
Xesa caninuꞌayatücaitüni, ꞌiyata 
Suruvaveri caninuꞌayatücaitüni, 
ꞌiyata Saratieri caninuꞌayatücaitüni, 
28 ꞌiyata Nerie caninuꞌayatücaitüni, 
ꞌiyata Merüqui caninuꞌayatücaitüni, 
ꞌiyata ꞌArie caninuꞌayatücaitüni, 
ꞌiyata Cusami caninuꞌayatücaitüni, 

Rucaxi 3 ,  4
ꞌiyata ꞌErimurami 
caninuꞌayatücaitüni, ꞌiyata ꞌEri 
caninuꞌayatücaitüni, 29 ꞌiyata 
Cusue caninuꞌayatücaitüni, ꞌiyata 
ꞌEriyeseri caninuꞌayatücaitüni, ꞌiyata 
Curimi caninuꞌayatücaitüni, ꞌiyata 
Matati caninuꞌayatücaitüni, 30 ꞌiyata 
Revi caninuꞌayatücaitüni, ꞌiyata 
Simiyuni caninuꞌayatücaitüni, ꞌiyata 
Cura caninuꞌayatücaitüni, ꞌiyata 
Cuse caninuꞌayatücaitüni, ꞌiyata 
Cunani caninuꞌayatücaitüni, ꞌiyata 
ꞌEriyaquimi caninuꞌayatücaitüni, 
31 ꞌiyata Mereya caninuꞌayatücaitüni, 
ꞌiyata Mainani caninuꞌayatücaitüni, 
ꞌiyata Matata caninuꞌayatücaitüni, 
ꞌiyata Natani caninuꞌayatücaitüni, 
32 ꞌiyata Raviri caninuꞌayatücaitüni, 
ꞌiyata Quisahi caninuꞌayatücaitüni, 
ꞌiyata Huveri caninuꞌayatücaitüni, 
ꞌiyata Puhuxi caninuꞌayatücaitüni, 
ꞌiyata Sarumuni caninuꞌayatücaitüni, 
ꞌiyata Nahasuni caninuꞌayatücaitüni, 
33 ꞌiyata ꞌAminaravi 
caninuꞌayatücaitüni, ꞌiyata ꞌArami 
caninuꞌayatücaitüni, ꞌiyata 
Hesirumi caninuꞌayatücaitüni, 
ꞌiyata Parexi caninuꞌayatücaitüni, 
34 ꞌiyata Cura caninuꞌayatücaitüni, 
ꞌiyata Cacuvu caninuꞌayatücaitüni, 
ꞌiyata ꞌIsahaqui caninuꞌayatücaitüni, 
ꞌiyata ꞌApurahami 
caninuꞌayatücaitüni, ꞌiyata Tare 
caninuꞌayatücaitüni, ꞌiyata Nacuri 
caninuꞌayatücaitüni, 35 ꞌiyata 
Seruqui caninuꞌayatücaitüni, ꞌiyata 
Racau caninuꞌayatücaitüni, ꞌiyata 
Perequi caninuꞌayatücaitüni, ꞌiyata 
Heveri caninuꞌayatücaitüni, 36 ꞌiyata 
Sara caninuꞌayatücaitüni, ꞌiyata 
Cainani caninuꞌayatücaitüni, ꞌiyata 
ꞌArüpasari caninuꞌayatücaitüni, 
ꞌiyata Semi caninuꞌayatücaitüni, 

124
ꞌiyata Nuhexi caninuꞌayatücaitüni, 
ꞌiyata Ramequi caninuꞌayatücaitüni, 
37 ꞌiyata Matusareni 
caninuꞌayatücaitüni, ꞌiyata 
ꞌEnuqui caninuꞌayatücaitüni, 
ꞌiyata Careri caninuꞌayatücaitüni, 
ꞌiyata Maharareri 
caninuꞌayatücaitüni, 38 ꞌiyata 
Cainani caninuꞌayatücaitüni, ꞌiyata 
ꞌEnuxi caninuꞌayatücaitüni, ꞌiyata 
Seti caninuꞌayatücaitüni, ꞌiyata 
ꞌArani caninuꞌayatücaitüni, ꞌiyata 
Cacaüyari caninuꞌayatücaitüniri.
Quesusi que mütiutaꞌinüasie 
(Mateu 4:1‑11; Mar icux i 1:12‑13)
4  Mericüsü, Quesusi ꞌIyari 
Mütiyupatacü hünetü 
mana neyeyani Curutani 
hatuxameyarisie. ꞌIyari Mütiyupata 
nivitüximecaitüni macumavesie 
ꞌuyeicacacu 2 huta teviyari tucari. 
Cauyumarie niꞌinüatanecaitüni, 
siparasü xüca ꞌaxa tiuyurienique 
tüma, ꞌutaitü. Tixaü caticuaivetü 
yapaümexa tucari, cuini mieme 
catineuhacamücücaitüni. 3 Hicü 
Cauyumarie müpaü tinitahüave, 
Tamüsü, ꞌecü xüca Cacaüyari 
penuꞌayatüni, ꞌicü tete müpaü 
quetineutahüavi, pa payuyeitüani. 
4 Quesusi müpaü tinitaꞌeiya, 
ꞌUtüarica müpaü paine, Tevi 
xüca pa cuaca xeicüa, mücücü 
pücaꞌayeyurini. Cacaüyari 
que mutayü, niuquieya naitü 
peuyeveseta.
5 Hicü Cauyumarie vapai 
heivitüca, cuiepa memütama vacuie 
nai nixeisitüani xei nieriyaricü. 
6 Cauyumarie müpaü tinitahüave, 
Heiserie nepümasipitüaca ꞌicü 
naime hepaüsita, yunaitü 

125
visi memümatecühüavenicü 
nepümasipitüaca. ꞌIcü nai 
necaniyetuiriyarieni, heiserie 
nepexeiya nemiminicü que müꞌane 
münesinaque. 7 ꞌEcü ꞌayumieme 
nenevieri xüca penesiꞌupitüani, ꞌicü 
naitü ꞌapini pürayani. 8 Hicü Quesusi 
müpaü tinitahüave, Quenemie 
Cauyumarie. ꞌUtüarica müpaü paine,
Nenevieri pepipitüani Tiꞌaitame 
ꞌacacaüyari,
Mücü hücüame pepayexeiyani.
9 Hicü Cauyumarie neivitüni 
Querusareme. Vatuqui yecürita 
nenutivitüni. Müpaü tinitahüave, 
ꞌEcü Cacaüyari xüca penuꞌayatüni, 
vatipai queneucasuna. 10 ꞌUtüarica 
müpaü paine,
Yuhesüa miemete
Niuqui tuayamete
Pütivaꞌaitüaca
ꞌAhepaüsita,
Memümasiꞌüviyacü.
11 Müpaü paineta ꞌutüarica,
Yumamacü mepümasituicani,
Capa tetesie peꞌutiꞌücamürecü.
12 Quesusi müpaü tinitahüave, 
Müpaü paineta, Pepücaꞌiꞌisipaneni 
Tiꞌaitame müꞌacacaüyari.
13 Hicü Cauyumarie naimecü 
ꞌitaꞌinüataca neyani ꞌariqueta 
ꞌitaꞌinüataque.
Quesusi que mütisutüa 
yuꞌuximayasica Carereyasie 
(Mateu 4:12‑17; Mar icux i 1:14 ‑15)
14 Mericüsü Quesusi yuꞌutüma 
neyeyani Carereyapaitü, ꞌIyari 
ꞌitürücariyacacu. Naisarie 
caniutamariva hepaüsitana. 
15 Tinicuꞌüquitanecaitüni 
vatuquiteta. Yunaitü ꞌaixüa 
metenicuxatacaitüni hepaüsitana.

Rucaxi 4

Quesusi que mütiuyuri Nasaretisie 
(Mateu 13:53‑58; Mar icux i 6:1‑6)
16 Hicü Nasaretita ninuani 
mataverixüsie. Yuyeiyari cuꞌerivatü, 
tuquita neutahani ꞌuxipiya tucarisie. 
Nanucuqueni tititerüvaque. 17 Hicü 
xapa niuhuritüarieni Cacaüyari 
niuquieya mayeꞌuxa, Quisariyaxi 
que müracaꞌutüa. ꞌItaveraca 
nitaxeiya niuqui haque müpaü 
maine,
  18 Tiꞌaitame ꞌIyarieya caneniuviya
Caneniuhüritüani
Niuqui ꞌaixüa manuyüne
Nemüvacuxaxatüvanicü
Memümamave.
Caneneyenüꞌani
Nemüvaranayexürienicü
Müme memüyuhiverie
Yuꞌiyarisie,
Yanemütivatahüavecü
Müme memanutaxüriya,
Quename meꞌutixünarie.
Yanemütivatahüavecüta
Müme memacücüpe,
Quename meꞌanutaneniere,
Nemüvaxünacü
Müme memüviyarietüca,
  19 Nemüticuxatanicü,
Tucari ꞌayeꞌa
Tiꞌaitame müyuvaüriya
Vahesie mieme, neꞌutaitü.
20 Hicü ꞌitacuicuieca xapa, 
ꞌiyetuirieca tiyuparevivame, mana 
nayerüni tiꞌüquitame ꞌuvenieyasie. 
Yunaitü tuquita memayetecai cui 
menixeiyacaitüni. 21 Hicü nisutüani 
müpaü tivacuxaxatüvatü, ꞌIcü 
tucarisie nayeꞌani ꞌicü ꞌutüarica 
que maine, xeꞌiꞌeniecacu xeme. 
22 Yunaitü metenihecüatacaitüni 
meꞌiꞌenieca. Menihüxiyacaitüni 

Rucaxi 4
niuqui visi manuyüne tetana 
mayeneicacaicü. Müpaü 
meniutiyuanecaitüni, Camüsü, ꞌicü 
Cuse catinuꞌaya. 23 ꞌAna müpaü 
tinivacühüaveni, Xüari ꞌicü 
niuquiyaricü xepünetecühüave, 
Tiyuꞌuhayemavame ꞌacu, sipasü 
ꞌacümana quenaꞌanayehüva. Que 
temüteꞌuꞌenana Caperünaume 
que müreyü, ꞌenata ꞌaquiecarisie 
yaxeicüa quetineyurieneni, 
xepünetecühüaveni vaꞌatü. 
24 Müpaü niutayüni, Niuqui 
caniseüyeni que nemütixecühüave, 
tixaxatame pücanaquiꞌeriva 
yuquiecarisie. 25 Yuri nepaine, 
ꞌIxaheri cuieyarisie yumüiretü 
viyurasixi meniuꞌuvacaitüni 
quepaucua ꞌEriyaxi ꞌamuyeicacai, 
quepaucua muyuavisie 
müreunami haica viyari heimana 
ꞌataxeime meseri, quepaucua 
haca mutave naisarie cuiepa. 
26 Müme vahesüa pücaꞌutanüꞌarie 
ꞌEriyaxi ni xeimesüa, Siruni 
cuieyarisie püta niutanüꞌarieni 
Sarepüta müracutevasie 
viyurasüa. 27 Mücü meta, 
yumüiretü ꞌameniuꞌuvacaitüni 
ꞌIxaheri cuieyarisie cuiniyacü 
mecaꞌitiyatücaitü quepaucua ꞌEriseu 
ꞌamuyeicacai tixaxatametütü. Ni 
xevitü tüma pücaꞌuꞌitiya mana 
quiecatari, Siriyatanaca püta 
caniuꞌitiyani Nahamani titevatü.
28 Hicü meꞌiꞌenieca que 
müticuxatacai, meniuyehaꞌani 
yunaitü tuquita memayetecai. 
29 Meꞌanucuꞌuca, vaquiecari 
yemurisie manierecü quiecari 
yeta ꞌai heima meneihana mana 
meheicahüanique. 30 ꞌIya vahixüata 
heutayuneca caneyani.

126

Cacaüyari mücaꞌitiya que 
mütiviyacai tevi 
(Mar icux i 1:21‑28)
31 Mericüsü quiecarisie ninuani 
Caperünaume müracutevasie 
Carereya cuieyarisie. Mana ꞌuxipiya 
tucarisie tinivaꞌüquitüacaitüni. 
32 Müme menihüxiyacaitüni 
ꞌüquisicayacü, heiserie hexeiyatü 
mütaniucacaicü.
33 Hicü tuquita nayecateitüni tevi 
cacaüyari mücaꞌitiya ꞌiviyacacu. 
34 Carima niutahiva müpaü ꞌutaitü, 
ꞌAi, que petatiꞌuximatüa Quesusi 
Nasaretitanaca. Petasicaꞌunaque 
cari pepunua. Ne nepümasimate 
que pemüpaicü. Cari ꞌecü pepühücü 
Cacaüyarisie mieme pemupasie. 
35 Hicü Quesusi nitatieni müpaü 
ꞌutaitü, Hicü cayuvatü, queneuxüna. 
ꞌIya cacaüyari ꞌitaꞌuimüraca tevi 
vahixüapa, nixüna caticuinitüaca. 
36 Yunaitü meniutimamani. 
Meteyucuxaxatüvatü müpaü 
meniutiyuanecaitüni, Que ꞌaneme 
niuqui pexeiya. Heiserie hexeiyatü 
nivarutateꞌani cacaüyarixi 
memücaꞌitiyatüca türücariya 
hexeiyatü, menivatixünani. 
37 Naisarie quiecari ꞌaurie 
canicuxaxasivacaitüni, Quesusi que 
mütiyurienecai.
Quesusi que mürenayehüa Pecuru 
varücaüya 
Mateu 8.14 ‑15; Mar icux i 1.29‑31)
38 Mericüsü tuquita vayeyaca 
Simuni quie ninuani. Hicü hüiya 
yeme niviyacaitüni Simuni 
varücaüya. Menitavavirieni 
miparevienicü. 39 ꞌAuriena 
ꞌutaqueca, nitatieni hüiya. Hicü 

127
hüiya nihayeva. Yapaucua 
ꞌanucuqueca nivarutiparevietüyani.
Que mütivaranayexüri ꞌacayunecu 
(Mateu 8:16 ‑17; Mar icux i 1:32‑34)
40 Hicü tau ꞌacayunecu, yunaitü 
memüvarexeiyacai tecuicuicate 
müireme cuiniyacü memütecucuyecai 
hesüana mecanivaꞌatüani. Yuxexuime 
vahesie ꞌutimeca nivaranayexürieni. 
41 Cacaüyarixi ꞌaxa memüꞌanene 
canivarutaꞌaitüani memüvatixünacü 
yumüireme memütevacuinitüacai. 
Müme meniutihivacaitüni müpaü 
meꞌutiyuatü, ꞌEcü Cacaüyari 
pecaninuꞌayatüni. Quesusi 
varutateꞌaca cacaüyarixi, 
pücavapitüacai memütiniunicü 
memimaicaicü quename Cürisitu 
hücütücai heiserie mupitüarie.
Quesusi que müticuyeicacai 
Carereya cuieyarisie, ticuxatatü 
(Mar icux i 1:35‑39)
42 Hicü ꞌucatarecu neyani 
macumavesie. Teüteri yumüiretü 
menicuvautüvecaitüni. Meꞌitaxeiyaca 
vaüriyarica menipitüacaitüni 
mücavacuꞌeirienicü. 43 Mücü masi 
müpaü tinivarutahüave, Neuyeveca 
hipame quiecaritesie niuqui ꞌaixüa 
manuyüne nemücuxatanicü, que 
mütiyüni Cacaüyari tiꞌaitacacu, 
peuyevese nemüticuxatanicü. 
ꞌAyumieme nepeyenüꞌarie. 44 Cureya 
cuieyarisie tuquiteta catinicuxatanec
aitüni.
Quesüte que memütevaratixüri 
Quesusi niuquieyacü 
(Mateu 4:18‑22; Mar icux i 1:16 ‑20)
5  Mericüsü Quesusi 
Quenesareti haracunayari 

Rucaxi 4 ,  5
tesita niuvecaitüni ticuxatatü. 
Yumüiretü menisaipünacaitüni, 
meꞌiꞌeniecutü Cacaüyari niuquieya. 
2 Hicü canuva niuxeiya hutame ha 
tesita ꞌaheicame quesüteveiyamete 
vacanuva. Quesüteveiyamete 
meꞌanaticüneca yuvipi 
meniꞌecuacaitüni. 3 Hicü xeimesie 
cayerüca Simuni canuvayasie, 
nitavavirieni haracunasie 
ꞌesiva meutahanicü. Canuvasie 
yecaitü tinivaꞌüquitüacaitüni 
teüteri. 4 Hicü yuxasica ꞌunüca, 
müpaü tinitahüave Simuni, 
ꞌEmeucatevasie queneuyeyeꞌa, 
ꞌavipi mana queneucavivi quesüte 
pemüvaratixürienicü. 5 Hicü Simuni 
müpaü tinitahüave, Tiꞌüquitame 
ꞌacu, tücacüta nai tepayequexi, 
tepüteꞌutaꞌuxitüa yacü xeicüa, 
tixaü tepücateꞌumi. Masi müya 
pemainecü, neneicaviviemücü vipi. 
6 Yameteꞌuyurieca menivaratixürieni 
quesüte cuini mieme meyupaümeme. 
Vipi nitasanirümecaitüni. 
7 Hicü yucupaniyeruma xeime 
canuvasie memüyetecai 
yumamacü menivarumaviya 
memacünecü memüvaparevienicü. 
Meniuꞌaxüani, yucanuvate 
meniutihüniyaxüani hutame. 
ꞌEsivatücacu meniucayunixüani. 
8 Hicü nai tiuxeiyaca Simuni, Pecuru 
mütitevacai, niutitunumaqueni 
Quesusi hüxie müpaü ꞌutaitü, 
Tiꞌaitame, queneneuhayeva. Ne 
ꞌaxa nepütiyuriene. 9 Niutimani ꞌiya, 
yunaitü hamatüana memuꞌuvacai 
meniutimamani müya yupaümeme 
memüvaratixüricü quesüte. 
10 Yaxeicüata Severeu nivemama 
meniutimamani Cacuvu Vani 
Simunimatü memüteꞌuximayacai. 

Rucaxi 5
Hicü Quesusi müpaü tinitahüave 
Simuni, Pepücamaca. Hicüsü 
ꞌuxaꞌatünita teüteri püta 
pecanivacuxeürimücü. 11 Hicü 
canuva meꞌanatihapaca cuiepa, 
naime meteniucuꞌeirieni Quesusisie 
meteviyaque.
Quesusi que mürenayehüa tevi 
cuiniyacü mücaꞌitiyacai 
(Mateu 8:1‑4; Mar icux i 1:40 ‑45)
12 Mericüsü xeime quiecarisie 
niuyeicacaitüni Quesusi. Ticuicame 
mana niucateitüni mücaꞌitiyacai 
naitü heupünitü. Hicü Quesusi 
ꞌuxeiyaca, niutihüximaqueni, 
müpaü titavavirienique, Tiꞌaitame 
xüca peꞌavaüriyani, pepüyüve 
pemünesiꞌitienicü. 13 ꞌIya 
yumama ꞌutaseraca nimayüani 
müpaü ꞌutaitü, Nepünevaüriya, 
pequeheuꞌitiyani. Yapaucua cuiniya 
nihayeva. 14 Hicü Quesusi müpaü 
tinitaꞌaitüani ꞌasimücatitahüavecü 
xeime. Müpaü tinitahüave, 
Quenemie maraꞌacame masixeiyacü. 
Pemuꞌitiyacü quetineutimava 
cumu Muisexi que mütiuꞌaitaxü 
pemütivatahecüatüanicü. 
15 Perusü masi cuini mieme 
catinicuxaxasivacaitüni 
hepaüsitana. Teüteri yumüiretü 
meniyutixexeürivacaitüni 
memiꞌenienicü memanayexürüvenicü 
cuiniya que memütehexeiyacai. 
16 Quesusi masi macumavesie 
neyeicacaitüni yutanenevienique.
Quesusi que mürenayehüa 
huriecame 
(Mateu 9:1‑8; Mar icux i 2:1‑12)
17 Mericüsü xeime tucarisie 
tiniꞌüquitacaitüni. Mana 

128

menayetecaitüni Huriyusixi 
teüteriyari yuyeiyaricü 
memüpasiecai Pareseusixi 
memüteyuterüvacai, hipatüta 
Huriyusixi vaꞌinüaricü 
memüteꞌüquitametetücai. Naime 
quiecaritesie Carereya cuieyarisie 
Cureya cuieyarisie meneyecüne 
Querusaremesieta. Cacaüyari 
türücariyaya canixuavecaitüni 
Quesusi müvaranayexürüvanicü. 
18 Hicü teüteri meniuꞌaxüani 
meꞌehanatü huriecame ꞌitarisie 
yecaime. Quesusi müvacateisie 
meniꞌatüaniquecaitüni hüxiena 
meꞌitenique. 19 Meniyutatexieni 
meheutahaxüanique teüteri 
memüyumüirecaicü, ꞌayumieme 
qui heima meneutimamaque. 
Racüriyuyari mevatiꞌunaca, 
Quesusi hüxie meneicatuani tevi 
ꞌitari naime teüteri vahixüapapai. 
20 Hicü varuxeiyaca yuri 
que memüteꞌeriecai, müpaü 
niutayüni, ꞌAxa que pemütiuyuri 
pecatineuyehüviyarieni.
21 Hicü Pareseusixi, müme meta 
ꞌinüaricü memüteꞌüquitametetücai, 
müme menisutüani müpaü 
meteyücühüavetü, Que püpaicü 
ꞌicü ꞌaxa mutaine Cacaüyari 
hepaüsita. Quepaicü püyüve 
mütivareuyehüvirienicü ꞌaxa 
meteꞌuyurieyu, Cacaüyari xeicüa 
püyüve. 22 Quesusi retimaica que 
memüteyücühüavecai müpaü 
tinivarutahüave, Titayarisü müya 
xeteyücühüave yuꞌiyarisie. 23 Tita 
masi caticuanive. Que ticuanive 
müpaü mütayünicü, ꞌAxa que 
pemütiuyuri pepüreuyehüviyarie, 
caticuanive masi müpaü 
mütayünicü, Quenanucuquexi 

129
quenecuyeicani. 24 Peuyevese 
müpaü xemütemaicacü, 
Yuri Tevi que nemütiteva, 
heiserie nemexeiyacü cuiepa 
nemütivareuyehüvirienicü müme 
ꞌaxa memüteꞌuyuri, ꞌana müpaü 
tinitahüave huriecame, ꞌEcü ꞌacu 
nemarahüave, quenanucuquexi, 
ꞌaꞌitari quenanucueꞌi, ꞌaquie 
quenemie. 25 Yapaucua nanucuqueni 
vahüxie, titasie müracatei neicueni, 
yuquie neyani ꞌaixüa ꞌutaitü 
Cacaüyari hepaüsita. 26 Hicü 
yunaitü menihüxiyacaitüni. 
ꞌAixüa meniutiyuanecaitüni 
Cacaüyari hepaüsita. Cuini mieme 
metenimamacaitüni müpaü 
meꞌutiyuatü, Mamarivaveme 
tepuxei hicü.
Que mütitaꞌini Revi, hesiena 
mütiviyanicü 
(Mateu 9:9‑13; Mar icux i 2:13‑17)
27 Mericüsü neyani. Tevi 
cuviyexunusie mieme 
mütiyetuiriyari niuxeiya Revi 
titevacame memüteꞌayutituaya 
ꞌacaime. Müpaü tinitahüave, 
Nehesie quetiniviyani. 28 Nai 
tiucuꞌeirieca, ꞌanucuqueca, hesiena 
tiniuviya.
29 ꞌAna Revi ꞌicuai niuvevieni 
yuquita Quesusisie mieme. 
Yumüiretü memüteyetuiriyari 
cuviyexunusie mieme, hipatüta 
teüteri metenicuacaitüni 
hamatüana. 30 Hicü 
Pareseusixi, mümeta ꞌinüaricü 
memüteꞌüquitametetücai 
Pareseusixi vahesie memüteviyacai, 
müme meniniuquixiecaitüni müpaü 
metevacühüavetü hesüana miemete 
teyüꞌüquitüvamete, Titayaricutaxi 

Rucaxi 5
müme cuviyexunusie mieme 
memüteyetuiriyari vahamatü ꞌaxa 
teyuruvamete vahamatü xetecuaꞌa 
xeteꞌie. 31 Hicü Quesusi müpaü 
tinivarutahüave, Müme ꞌaixüa 
memüteheuꞌerie mepücaheiyehüva 
tiyuꞌuhayemavame, müme 
memütecucuye püta 
mecaneiyehüaca. 32 Ne que 
nemütinua, nepücanua 
nemüvataꞌinienicü müme 
heiseriemecü yamemütecahu. 
Müme ꞌaxa memüteyurie püta 
nevataꞌinienique necaninuani, 
memütehayevacü ꞌaxa que 
memüteyuriecai.
Que mütiutaꞌivaviyarie haquiya 
hepaüsita 
(Mateu 9:14 ‑17; Mar icux i 2:18‑22)
33 Mericüsü müpaü 
metenitahüave, Vanisüa miemetexi 
teyüꞌüquitüvamete müixa 
mepüyuhaqui mepeyevaviri 
Cacaüyari. Pareseusixi vahesüa 
miemetexita yaxeicüa mepüteyurie. 
ꞌAhesüa miemetexi masi titacutaxi 
metecuaꞌa meteꞌie. 34 Hicü 
Quesusi müpaü tinivarutahüave, 
Que tiyüve müvahaquisitüani 
ꞌixüaramete neüquiyapa mexi 
neneüqueme vasata ꞌuyeica. 
35 Tucari payeꞌani quepaucua vasata 
manuhanieni neneüqueme. ꞌAnaque 
mepüyuhaquieni.
36 Hicü ꞌüxasi hepaüsita 
ticuxatatü tinivarutiꞌüquitüatüyani 
müpaü ꞌutaitü, Tevi 
capitasana ꞌixuriqui hecuame, 
mimanesiquitüanicü yeꞌime. 
Me xüca müpaü tiuyurienique, 
hecuame pütasanequeyu, 
mühecuamatü müyeꞌi ꞌaxa 

Rucaxi 5 ,  6
pütiyuxexeiyaniqueyu. 37 Mücü 
meta, caxie vinuyari pücacatuariva 
sixai müyeyeꞌisie mücuanacü. 
Me xüca müpaü tiuyurienique 
cuanatü pitasanaqueyu sixai, 
pütayeuriniqueyu, sixaita 
peuyeveniqueyu. 38 Masi caxie 
vinuyari sixai mühehecuasie püta 
canituarivani mücuanacü. 39 Tevi 
meripai mieme ꞌaniecu ꞌanutiꞌieme, 
cuaname pücaheuꞌimücüni. Müpaü 
paineni, Meripai mieme ꞌaixüa 
canaꞌaneni.
ꞌUxipiya tucarisie türicu que 
memüteꞌuticuai teyüꞌüquitüvamete 
(Mateu 12:1‑8; Mar icux i 2:23‑28)
6  Mericüsü ꞌuxipiya 
tucarisie mana türicu 
maꞌiviyasie niuyemiecaitüni. 
Teyüꞌüquitüvamete müayari 
menivatihunatücüne. Yumamasie 
meꞌitüminatü menicuacaitüni. 
2 Hicü Pareseusixi hipatü müpaü 
meniutiyuane, Titayari müpaü 
xeteyurie que mücatitauniva 
yamütiyurienenicü ꞌuxipiya 
tucarisie. 3 Quesusi müpaü 
tinivarutahüave, Cari hasuacu 
xepücaꞌititerüvavave que mütiuyuri 
Raviri quepaucua meuhacamücücai, 
müme ꞌutümana memeuꞌuvacaita 
quepaucua memeuhacacuicucai. 
4 Cacaüyari quita caneutahani. Pa 
muva Cacaüyari hüxie mamanecai 
ꞌanacaꞌüca, nitacuani, nivaruminita 
müme ꞌutümana memeuꞌuvacai. 
Heiserie pücahexeiyacai 
miticuanicü, maraꞌacate xeicüa 
heiserie mepexeiyacai. 5 Müpaüta 
tinivarutahüave, Heiserie 
necanexeiyani ꞌuxipiya tucari 
hepaüsitata Yuri Tevi nehücütütü.

130

Tevi mümamavaquicai 
(Mateu 12:9‑14; Mar icux i 3:1‑6)
6 Mericüsü tavari ꞌuxipiya 
tucarisie tuquita heutahaca 
tiniꞌüquitacaitüni. Tevi muva 
nayecateitüni mümamavaquicai 
yuserieta. 7 Müme ꞌinüaricü 
memüteꞌüquitametetücai, 
Pareseusixita menihupiecaitüni, 
siparasü xüca ꞌuxipiya tucarisie 
ꞌenayehüanique tüma, meꞌutiyuatü, 
mücücü memitaxanetacü. 8 Timaitü 
que memüteyücühüavecai, müpaü 
tinitahüave tevi mümamavaquicai, 
Quenanucuquexi, tahixüata 
queneutaquexi. ꞌAnucuqueca 
mana niutaqueni. 9 Hicü Quesusi 
müpaü tinivarutahüave, ꞌIpaü 
nepütixecuꞌivaviya. ꞌUxipiya 
tucarisie titaunivani para 
ꞌaixüa mütiyurienenicü, nusu 
ꞌaxa mütiyurienenicü püta 
pütaunivani. Titaunivani para 
tevi mütavicueisitüanicü, nusu 
micaꞌunacü püta pütaunivani. 
10 Yunaime varanuxeiyatüyaca, 
müpaü tinitahüave tevi, 
ꞌAmama queneutasera. Müpaü 
tiuyuriecu mamaya ꞌaixüa 
ꞌanetü nayani. 11 Müme cuini 
mieme meteniuyehaꞌani. 
Menisutüani metecuxatatü queri 
memiyurieniquecai Quesusi.
Que mütivaranuyeteüxixü nüꞌarisixi 
Tamamata Heimana Yuhutame 
(Mateu 10:1‑4; Mar icux i 3:13‑19)
12 Mericüsü ꞌana hürisie 
neutiyune yutanenevienique. Xei 
tücari nenevieri nipitüacaitüni 
yucacaüyari. 13 Hicü ꞌucatarecu, 
yuꞌaurie nivarutahüave yuhesüa 

131
miemete teyüꞌüquitüvamete. 
Vasata nivaranuyeteüxü tamamata 
heimana yuhutame. Nüꞌarisixi 
tinivaruterüva müme 14 Simuni 
ꞌarique Pecuru mütiterüvaxü, 
ꞌAtürexi Simuni ꞌivaya, Cacuvu, 
Vani, Piripe, Parüturume, 15 Mateu, 
Tumaxi, Cacuvu ꞌAripeu nuꞌaya, 
Simuni serutisita mütitevacai, 
16 Cura Cacuvu nuꞌaya, Cura 
ꞌIsicariutitanaca ꞌariqueque miyetua.
Quesusi que mütivaruparevi 
yumüireme 
(Mateu 4:23‑25)
17 Hicü vahamatü ꞌanacayaca, 
macuveresie niutaqueni. 
Yumüiretü hesüana miemete 
teyüꞌüquitüvamete, cuini mieme 
yumüiretü teüterita naisarie 
Cureyasie Querusaremesie 
memeyecü, hipatü racusita 
memeyecü Tiru ꞌaurie Siruni ꞌaurie, 
mana meniuꞌaxüani memiꞌenienicü, 
memanayexüriyanicü cuiniya 
que memütehexeiyacai. 
18 Müme cacaüyarixi ꞌaxa 
memüꞌanene memüvanücai 
mepanayexüriya. 19 Teüteri yunaitü 
menimayüacucaitüni türücariya 
müvayeneicacaicü hesiena 
varanayexürüvatü yunaime.
Müme ꞌaixüa memüꞌitüarie, müme 
ꞌaxa memüꞌitüarie meta 
(Mateu 5:1‑12)
20 Mericüsü yuhesüa miemete 
teyüꞌüquitüvamete vaxeiyatü 
müpaü niutayüni,
ꞌAixüa xecaniꞌitüarieca xeme 
xemümamave
Cacaüyari xecanexeiyani 
tixeꞌaitüvametüme.

Rucaxi 6
  21 ꞌAixüa xecaniꞌitüarieca xeme 
hicü xemeuhacacuicu.
Xecanitihuxacuni.
ꞌAixüa xecaniꞌitüarieca xeme 
hicü xemutisuana.
Xecaniutinavecuni.
22 ꞌAixüa xecaniꞌitüarieca 
quepaucua teüteri 
memüxeꞌuxiveꞌerie, quepaucua 
memücaxenaquiꞌerie yuhesüa, 
quepaucua ꞌaxa memutiyuane 
xehepaüsita, quepaucua 
memüxexaniꞌerie ꞌaxa 
xemüꞌanene meꞌutiyuatü, 
Yuri Tevisie xemüteviyacü. 
23 Xequeneyutemamavieca vaüca 
ꞌiya tucarisie, xequeteneuyeꞌani. 
Vaüca taheima mieme 
xecanaꞌivacuni. Vaꞌuquiyarima 
yaxeicüa mepüvaruyuri 
texaxatamete Cacaüyari niuquieya 
memücuxatacai.
  24 Masi xüa ꞌui, xeme xemüxicusixi.
ꞌAriri yunaquiꞌeriya 
xecanayeꞌatüani.
  25 Xüa ꞌui xeme hicü xemühuxa.
Xepeuhacacuicuni.
Xüa ꞌui xeme hicü xemutinave.
Xepüyuhiverieca xeputisuanani.
26 Xüa ꞌui xeme quepaucua 
yunaitü teüteri visi memutiyuane 
xehepaüsita. Vaꞌuquiyarima 
yaxeicüa mepüvaruyuri 
texaxatamete memüteꞌitavacai.
Que müreuyevese 
müvanaquiꞌeriecacü müme 
memeyeꞌunie, Quesusi ꞌinüarieya 
que maine 
(Mateu 5:38‑48; 7:12)
27 Masi müpaü nepütixecühüave 
xeme xemüꞌenana, 
xequenivanaquiꞌerieca 

Rucaxi 6
müme memüxeꞌayeꞌunie. 
ꞌAixüa xequenivayurieca 
müme memüxeꞌuxiveꞌerie. 
28 Müme ꞌaxa memutiyuane 
xehepaüsita, vahepaüsita 
ꞌaixüa xequeneutiyuaneni 
xeme. Xequeneyunenevieca 
müme memüxesevixima 
vahesie mieme. 29 Que müꞌane 
ꞌaꞌaurita mümasiheutivani, 
taꞌaurie quenaniere tapata 
mümasiheutivanicü. Que müꞌane 
mümasinavairieni ꞌaꞌücari, 
pepücaꞌinenaca ꞌacamixata 
mümasinavairienicü. 30 Que 
müꞌane tixaütü mümatiutavaviri, 
quetineupitüa, que müꞌane ꞌapini 
mümatinavairieni, pepücaꞌiviyani. 
31 Que tixenaque, teüteri müya 
memüxeyurie xeme. Que 
mütixenaque xeme, mücü 
canixeꞌinüaritücamücü, müya 
xemüvayurienicü hipame meri.
32 Xücate xevanaquiꞌerieca 
müme memüxenaquiꞌerie, titacü 
ꞌaixüa xetecuxaxasivani. ꞌAxa 
teyuruvamete mecanivanaquiꞌerieca 
müme memüvanaquiꞌerie. 
33 Xücatari ꞌaixüa xevayurieca 
müme ꞌaixüa memüxeyurie, 
titacü ꞌaixüa xetecuxaxasivani. 
ꞌAxa teyuruvamete yaxeicüa 
mepüteyurie. 34 Xücatari 
xetevaruniütüani müme 
meteꞌapicame xemüꞌerie, titacü 
ꞌaixüa xetecuxaxasivani. ꞌAxa 
teyuruvamete mepüyuniütüva 
tavari memüteꞌapiniyariecacü. 
35 Masisü xequenivanaquiꞌerieca 
müme memüxeꞌayeꞌunie, 
ꞌaixüa xequeteneyurieca, 
xequeneyuniütüaca 
ꞌasixecateyuꞌiyaritüatü. Müpaü 

132

xeteyurietü cuini mieme 
xecatenaꞌivacuni, que müꞌane 
taheima macave nivemama 
xecanihümetücacuni. Mücü 
ꞌaixüa pütiucaꞌiyari müme 
pamüpariyusi memücateyupitüva 
vahesie mieme, müme ꞌaxa 
memüteyurie vahesie miemeta. 
36 Xequeteneyucanenimayaca, 
xeꞌuquiyari que mütiyucanenimaya.
Hipame vahesie xepücateꞌahüpani, 
que mutayü 
(Mateu 7:1‑5)
37 Hipame vahesie xüca 
xecateꞌahüpani, xehesietari 
pücarahüivani. Xüca 
xecateyuxanetani xemetari 
xepücaxanesieca. Xüca 
xecavaranutaxürüvani, xemetari 
xepücaꞌanutaxüriyani. Xüca 
xetevareuyehüvirieca, xemetari 
xepüteheuyehüviyarieni. 
38 Xüca xevamicuani, xemetari 
xepümiquieni. ꞌAixüa 
tiꞌinüasiecame ꞌanucapünariecame 
ꞌanutacasiecame ꞌanacaxürüveme 
xepümiquieni. Que xemüteꞌuꞌinüata, 
müpaüta xepüteꞌinüasiyarieni.
39 Mericüsü ꞌicü ꞌüxasi hepaüsita 
ticuxatatü tinivarutaꞌüquitüani 
müpaü ꞌutaitü, Macüpe que tiyüve 
menuhana xeime macüpe. Yuhutatü 
mecateheucaxürieni mevatixavasie. 
40 Que tiyüve tiꞌüquitame maꞌiva 
mütiꞌüquitüarie. ꞌAyeꞌatüarieme, 
que müꞌane mütiꞌüquitüapaü 
timaivetü canayeimücü.
41 Titayari petixeiya xasi ꞌaꞌiva 
hüxita meutavivi, pecaheꞌerivatü 
queuruvi ꞌahüxita meutave. 
42 Quepaütütü petiyüve müpaü 
pemütitahüavecü ꞌaꞌiva, Neuxei 

133
neꞌiva, nepivayeꞌitieni xasi ꞌahüxita 
meutavivi, peꞌutaitü, pecaꞌixeiyatü 
queuruvi ꞌahüxita meutave. Yacüsü 
peputaine xeicüa. Quenivayeꞌitie 
merie mücü queuruvi ꞌahüxita 
meutave, ꞌana ꞌaixüa ꞌanemecü 
peheunieretü pecanayeimücü 
pemivayeꞌitirienicü xasi ꞌaꞌiva 
hüxita meutavivi.
Cüye que mütimasiücü yuꞌicuaxicü 
(Mateu 7:17‑20; 12:34 ‑35)
43 Cüyeyari pücanarani, xüca 
ꞌicuaxiyari cüxaisietücani. Mücü 
meta, cüyeyari pücacüxaisie 
xüca ꞌicuaxiyari ꞌaixüa ꞌaneneni. 
44 Xexuitü cüye yuꞌicuaxicü 
canimasiücüni. Xuya pücaꞌinüive 
narüca. Tupiriya müxuyatücasie 
pücaꞌitixexeüriva caxie. 45 Tevi 
ꞌitiꞌutame tita ꞌaixüa mütiꞌanene 
yuꞌiyarisie, nivayehanimücü 
tita ꞌaixüa mütiꞌanene. Tevi ꞌaxa 
mütiyuriene püta ꞌitiꞌutame tita 
ꞌaxa mütiꞌanene, nivayehanimücü 
tita ꞌaxa mütiꞌanene. Que 
müranayuhayeva raꞌiyari 
tihünecacu, müpaü tinicuxatamücü 
yutetacü.
Simiyenitu ꞌaixüa müꞌane ꞌaxa 
müꞌane 
(Mateu 7:24 ‑27)
46 Titayaricutaxi Tiꞌaitame, 
Tiꞌaitame ꞌacu xenetecühüave, 
ꞌasixecateyurietü que 
nemütixecühüave. 47 Yunaitü 
nehesüa memüꞌaxe, neniuqui 
memüꞌenie yametecahutü, que 
memüꞌanene nepütixetaxatüani. 
48 Tevi qui mutavevipaü 
mecaniꞌaneneni. Heucatevame 
vatiꞌineca, tetesiepai neitivevieni 

Rucaxi 6 ,  7
simiyenituyari. ꞌAna ha nivayeneni, 
quisie niuquexüani, peru 
niuyutatexieni ꞌivatayuitüanique. 
ꞌAixüa ꞌanemecü müveviyacaicü 
pücavatayua. 49 Perusü que müꞌane 
münesiꞌenie yacaticamietü, mücü 
xeime tevi qui mutavevipaü 
caniꞌaneni. Cuiepa ꞌacaime 
niutavevieni xeicüa, simiyenituyari 
pücaꞌutavevi. ꞌAna hesiena 
niuquexüani ha, xei mieme necaina. 
Carima niucaveni qui.
Quesusi tiꞌuximayatame que 
müranayehüa cuyasüa mieme 
(Mateu 8:5‑13)
7  Hicü ꞌinüca ꞌicü niuqui 
naime teüteri meꞌiꞌeniecu, 
Caperünaume neyani. 2 Mericüsü 
cuya ꞌaniuyeicacaitüni xei 
sienituyari cuyaxi müvaravitücücai, 
tiꞌuximayatame nexeiyacaitüni 
minaquiꞌeriecai. ꞌIya 
tinecuyecaitüni canemüximecaitüni. 
3 Hicü cuya, ꞌuꞌenaca Quesusi 
hepaüsita, nivarenüꞌani Huriyusixi 
teüteriyari vaꞌuquiyarima 
memeitaꞌinienicü ꞌumamiecü 
menayehüanicü tiꞌuximayatame. 
4 Müme Quesusisüa meꞌuꞌaxüaca 
cuini mieme mecateniꞌiniecaitüni 
müpaü meꞌutiyuatü, ꞌAixüa 
caniyümücü pemeiparevienicü, 
hesiena catininaqueni. 
5 Cataninaquiꞌerieca tanaime 
tame, tuqui cataniutavevirieni 
yücümana. 6 Hicü Quesusi vaꞌutüma 
neyani. Yateva ꞌumiecacu, cuya 
yuhamicuma nivarutanüꞌani 
yamemüteꞌitahüavecü, Tiꞌaitame 
pepücatiꞌaꞌuxitüaca. Ne ꞌaixüa 
nepücaꞌane ꞌecü pematahanicü 
nequita. 7 ꞌAyumieme ꞌahesüa 

Rucaxi 7
nepücahetüa, ꞌaixüa necaꞌaneme 
neꞌerietü ꞌahesüa nemümiecü. 
ꞌEcü müpaü xeicüa quenetayüqui, 
panayehüiyani tiꞌuximayatame. 
8 Nesü necatiniꞌaitüarieca 
necuyatütü cuyaxita 
nepütivaꞌaitüvame. Xüca müpaü 
netitahüave xeime, Quenemie, 
mücü püyemieni, xeimeta xüca 
müpaü netitahüave, Quenayeꞌa, 
mücü canayeimücü, xüca 
müpaü netitahüave nehesüa 
mieme tiꞌuximayatame, ꞌIpaü 
quetineyurieneni, müpaü 
pütiyurieneni. 9 Hicü 
Quesusi ꞌiꞌenieca niuquieya, 
niuhüxiyani. Taꞌaurie ꞌaveca 
müpaü tinivarutahüave 
teüteri memeveiyacai, Müpaü 
nepütixecühüave, ni ꞌIxaherisixi 
vasata ꞌicüpaü ꞌaneme 
nepücahetaxeiyave yuri tiꞌeriecame. 
10 Hicü müme memeyenüꞌarie 
yuꞌutüma mehecüneca, quitana 
meꞌuꞌaxüaca, meneitaxeiya 
tiꞌuximayatame ꞌaixüa reuꞌeriecame.
Viyura nuꞌaya que 
müranucuquetüa Quesusi
11 Mericüsü ꞌarique 
neyani quiecari Naini 
müracutevasiepaitü. Hesüana 
miemete teyüꞌüquitüvamete 
meniteütacaitüni, hipatüta 
teüteri yumüiretü. 12 Quiecari 
quitenie heutahaximecacu, müqui 
nivayecueiyani. Müqui varusieya 
hücüame nexeiyacaitüni ꞌiya 
yunivetüme, cünaya meripai 
ꞌumücu. Quiecatari yumüiretü 
meniteütacaitüni. 13 Hicü Tiꞌaitame 
ꞌixeiyatü nitinenimayata. Müpaü 
tinitahüave, Pepücaꞌutasuacani. 

134
14 Mana ꞌuyacu, ꞌimayüacu müqui 
cacunieya, müqui cuecuevemete 
menitiꞌuni. ꞌIya müpaü niutayüni, 
Temaicü ꞌacu, quenanucuquexi 
nepaine. 15 Tevi mümüquicai 
nanucuyerüni niutiniutüyani. 
Quesusi niyetuani varusieyasüa. 
16 Hicü yunaitü meniutimamani. 
ꞌAixüa meniutiyuanecaitüni 
Cacaüyari hepaüsita müpaü 
meꞌutiyuatü, Tixaxatame 
mütürücaüye tasata caninuani. 
Cacaüyari canisutüani tasiꞌüviyatü 
yuteüterima. 17 Hicü que mütiuyuri 
canicuxaxasivacaitüni naisarie 
Cureya cuieyarisie ꞌaurienata.
Vani Tiꞌüyamesüa miemete niuqui 
tuayamete que memüteꞌuꞌaxüa 
(Mateu 11:2‑19)
18 Mericüsü Vanisüa miemete 
teyüꞌüquitüvamete metenitaxatüani 
Vani nai que mütiuyü 
hepaüsita. ꞌAna Vani yuꞌaurie 
varutahüaveca yuhutame yuhesüa 
miemete teyüꞌüquitüvamete, 
19 Tiꞌaitamesüa nivarenüꞌani müpaü 
memutiyuanenicü, ꞌEcü petihücü 
ꞌupemamiecai xeniu, nusu xeime 
püta tepücuevieca. 20 Hesüana 
meꞌuꞌaxüaca müme, müpaü 
metenitahüave, Vani Tiꞌüyame 
ꞌahesüa cataneyenüꞌani müpaü 
ꞌutaitü, ꞌEcü petihücü ꞌupemamiecai 
xeniu, nusu xeime püta 
tepücuevieca. 21 ꞌAnatütü Quesusi 
yumüireme nivaranayexürieni, 
müme cacaüyarixi ꞌaxa 
meꞌaneneme memüvarexeiyacai, 
hipame meta müireme 
cuiniyacü memüꞌuximatüariecai. 
Memacücüpecai 
yumüireme nivarupitüani 

135
memanutanenierenicü. 22 Hicü 
müpaü tinivarutahüave niuqui 
tuayamete, Xequeneuhuni, 
xequenetaxatüa Vani tita 
xemüteꞌuxei tita xemüteꞌuꞌeni 
hepaüsita mieme, memacücüpe 
que memüteꞌanutaneniere, 
huriecate que memüteꞌanucuꞌuve, 
müme memücaꞌitiyatücatei 
cuiniyacü memeucupüpünicai 
müme que memüteꞌuꞌitiya, 
memücaheuꞌenanacai hicü que 
memüteheuꞌenana, müquite 
que memüteꞌanucuꞌuitüariva, 
memümamave niuqui 
ꞌaixüa manuyünecü que 
memütecuxaxatüariva. 23 Mücü 
meta, ꞌaixüa caniꞌitüarieca que 
müꞌane mücaꞌucunuitüarieve 
necümana.
24 Hicü Vanisüa miemete niuqui 
tuayamete mehecünecu, nisutüani 
Vani hepaüsita tivacuxaxatüvatü 
teüteri, müpaü ꞌutaitü, Tita 
xetehecuꞌixüari macumavesie. 
Haca ꞌecapa mücuyuitüarieximecai 
xepuxei vaꞌatü. Tixaü xüari. 
25 Peru tita xetehecuꞌixüari. Tevi 
ꞌixuriqui müyumeni manacatücücai 
xepuxei vaꞌatü. Tixaüsü, müme 
visi müꞌanene memanacatücü 
xicusixi vahepaü memüyüa, müme 
teꞌaitamete vaquita mepayetei 
püta. 26 Titasüari xetehecuꞌixüari. 
Tixaxatame xepuxei vaꞌatü. 
Hü, müpaü nepütixecühüave, 
tixaxatame xepuxei, texaxatamete 
que müꞌane masi cuini mieme 
mütiyüve, que müꞌane müvaraꞌiva 
hipame texaxatamete xepuxei. 
27 ꞌIcü canihücütüni ꞌutüarica 
mixata müpaü ꞌutaitü,
Camü neniuqui tuayame.

Rucaxi 7
Nepenunüꞌani ꞌahüxiepai.
Micuhaꞌaritüanicü ꞌahuye
Pecanuavecacu cuxi.
28 ꞌIpaü nepütixecühüave, Müme 
ꞌucari vahesie memütinunuiva 
ni xevitü pücaveꞌeme Vanipaü. 
Perusü que müꞌane masi yemecü 
mücaveꞌeme müme Cacaüyari 
mütivaꞌaitüa vasata, mücü peꞌiva 
Vani veꞌemetütü.
29 ꞌIpaü nepaine, teüteri, 
mümeta cuviyexunusie mieme 
memüteyetuiriyari yunaitü Vani 
meꞌuꞌenieca metenihecüatacaitüni 
Cacaüyari hepaüsita heiserie 
que mürexeiya, quepaucua 
memucaꞌüyarie Vanisüa. 30 Peru 
Pareseusixi, hipatüta ꞌinüari 
niuquiyari memümate, mücü 
menitixaniꞌerieni Cacaüyari 
que mütiyurieniquecai vahesie 
mieme. Vanisüa mepücaꞌucaꞌüyarie. 
31 ꞌAyumieme nepaine, hicü 
miemete titapaü meteꞌanenemete 
netivaxata. 32 Türi vahepaü 
mecaniꞌaneneni quiecari hixüapa 
memütitei meꞌuyutihivivatü müpaü 
meꞌutiyuatü,
Cari yacü xeicüa 
tepüxecürautaviriecai,
Xepücaneitüvecai.
Tepütahiveriecai xehesie mieme,
Xepücaꞌutisuanacai.
33 Vani Tiꞌüyame caninuani 
pa cacuaꞌatü caxie vinuyari 
cayeꞌetü, xeme ꞌayumieme müpaü 
xeputiyuane, Cacaüyari ꞌaxa 
müꞌane pinüꞌü. 34 Ne Yuri Tevi 
nehücütütü necaninuani neticuaꞌatü 
necuꞌienetü, xeme ꞌayumieme 
müpaü xeputiyuane, ꞌEꞌe, ꞌiya tevi 
ꞌicuaicü xeicüa püyüane, vinucü 
xeicüa püyüane, püvanaquiꞌerie 

Rucaxi 7 ,  8
müme cuviyexunusie mieme 
memüteyetuiriyari ꞌaxa 
teyuruvamete yunaime. 35 Perusü 
yunaitü yuricü memütemaivave 
que memüteyurie canimasiücüni 
heiserie que mürexeiya Cacaüyari 
timaivetü.
Quesusi que mütiuyuri Simuni quita
36 Mericüsü Pareseusixi xevitü 
nitaꞌinieni hesüana müticuanicü. 
Pareseu quita heutahaca 
mana nayerüni. 37 Hicü ꞌuca 
mana mequiecametücai ꞌaxa 
mütiyuruvametücai, tiutamarieca 
Pareseu quita mayecateicü Quesusi, 
caninuani tete puteyayari ꞌahanatü 
visi muꞌüacü hüneme. 38 Quetateya 
ꞌaurie niutaqueni ꞌutasuatü. ꞌUcaiya 
nicaxürüvecaitüni quetateyasie, 
yücüpacü nitivasiüxa. Nitiꞌiseni 
quetateyasie, visi muꞌüa nitivirieni. 
39 Hicü ꞌiya Pareseu mitaꞌini müpaü 
tiniyücühüavecaitüni yuꞌiyarisie, Cari 
ꞌicü xüca yuricü tixaxatametünique, 
pimaicaqueyu ꞌicü ꞌuca 
micumayüaxime, que mütiyuriene 
pütimaicaqueyu, ꞌaxa tiyuruvame 
que mütihücü. 40 Hicü Quesusi müpaü 
tinitahüave, Simuni ꞌacu, ꞌesiva 
nepümasitahüavequeyu. ꞌIya titaꞌei, 
ꞌAu, Tiꞌüquitame. 41 Müpaü niutayüni, 
Mericüsü heiva neuyevecaitüni 
yuhutatü memüteꞌipitüanicü xeime, 
meripai que mütivaruniütüa. Xevitü 
ꞌauxüme sienituyari ꞌinüariyari 
niꞌüitüaniquecaitüni, xevitüta 
huta teviyari heimana tamamata 
ꞌinüariyari niꞌüitüaniquecaitüni. 
42 Tixaü memücatehexeiyacaicü 
memüteꞌipitüanicü, ꞌiya 
tinivareuyehüvirieni yuhutame. 
Mericüte, que müꞌane müme masi 

136
pinaquiꞌerie tevi mütivareuyehüviri. 
43 Simuni müpaü tinitaꞌeiya, Xüari 
que müꞌane masi vaücavamecü 
müreuyehüviyari, mücü masi 
vaüca ninaquiꞌeriecamücü. Quesusi 
müpaü rehüave, Heiseriemecü 
pepütiꞌacühüave. 44 Hicü taꞌaurie 
ꞌaveca, ꞌuca ꞌuxeiyaca, müpaü 
tinitahüave Simuni, Queneuxeiya ꞌicü 
ꞌuca. Ne ꞌahesüa nenuacu ꞌaquita, ꞌecü 
ha pepücanesiꞌuhanitüa nequetate 
nemütihauxinicü. ꞌIya püta yuꞌucaicü 
nitihaviyatüyani nequetate, yücüpacü 
nitivasiüxa. 45 ꞌEcü penesitapatü 
pepücanesiꞌutavaüritüa. ꞌIya püta 
neꞌatahacu hicüque pücatihayevave 
nesicuꞌisevetü nequetatesie. 46 ꞌEcü 
pepücanesiꞌucaviri nemuꞌusie. ꞌIya 
püta visi muꞌüa pünesiꞌutiviri 
nequetatesie. 47 ꞌAyumieme 
nepümaticühüave, vaüca que 
mütiyucanaquiꞌerie canimasiücüni 
que müreuyehüviyarie ꞌaxa tiuyurieca 
vaücava. Que müꞌane ꞌesiva xeicüa 
müreuyehüviyari, mücü ꞌesiva 
xeicüa tiniyucanaquiꞌerieca. 48 Hicü 
müpaü tinitahüave ꞌuca, ꞌAxa que 
pemütiuyuri pepüreuyehüviyarieri. 
49 Hicü hipatü ꞌauriena mematecai 
müpaü meteniyutihüavetücüne 
yuꞌiyarisie, Que püpaicü ꞌicü 
mütivareuyehüviri ꞌaxa que 
memüteꞌuyuri. 50 Masi ꞌiya müpaü 
tinitahüave, Yuri pemütiutaꞌericü 
peputavicueisitüarie. ꞌAꞌiyarisie 
pecaꞌuximatüarietü quenemie.
ꞌUcari que memüteꞌipareviecai 
Quesusi
8  Mericüsü  ꞌarique 
canicuyeicacaitüni quiecari 
ꞌemüyeyeusie  ꞌesimüyeyeusie. 
Nicuxatacaitüni niuqui  ꞌaixüa 

137
manuyüne, tivacuxaxatüvatü 
que mütiꞌane Cacaüyari 
tiꞌaitametücacu. Tamamata 
heimana yuhutatü hamatüana 
meniuꞌuvacaitüni, 2 hipatüta  ꞌucari 
memanayexüriya cacaüyarixi 
ꞌaxa memüteyurie mevarunücu, 
metecucuyecu. Xevitü 
müme Mariya Mararatanaca 
catinitevacaitüni, meripai 
muxünarie cacaüyarixi  ꞌaxa 
memüꞌanene meꞌinücacu 
ꞌatahutatü, 3 xevitüta Vana 
catinitevacaitüni Susa 
müꞌüyayatücai, mücü Susa 
mühüritüariecai Herurexi 
mütimicuanicü, xevitüta 
Susana, hipatüta yumüiretü. 
Menivapareviecaitüni müme 
yupinitecü.
Tiꞌivivame ꞌuxasieya hepaüsita 
ticuxatatü que mütiꞌüquitacai 
(Mateu 13:1‑9; Mar icux i 4:1‑9)
4 Mericüsü yumüiretü teüteri 
hesüana meniyuxeüriecaitüni, 
müireme quiecaritesie 
meheyecüneca. Hicü  ꞌüxasi 
hepaüsita ticuxatatü 
tinivarutiꞌüquitüatüyani müpaü 
ꞌutaitü, 5 Tiꞌivivame neyani  ꞌimüari 
caꞌivienique. Mericüsü  ꞌimüari 
ꞌivienecacu, hipatü huye tesita 
niucaxürieni niutiquesinire. 
Viquixi taheima memuꞌuva 
menicucuani. 6 Hipatüta 
niucaxürieni  ꞌayeparisie.  ꞌUtineca 
niutivani mücaꞌacuhavirecaicü. 
7 Hipatüta niucaxürieni xuyasata. 
Hamatüana  ꞌutinexüaca 
xuya, nenucanani. 8 Hipatüta 
niucaxürieni  ꞌaixüa müracuꞌanesie. 
ꞌUtineca niutixuavere xei 

Rucaxi 8
sienituyari payeixüa. Müpaü 
ꞌutayüca carima müpaü niutayüni, 
Xaütü netü muꞌenaxü queꞌuꞌena.
Titayari müpaü mütiꞌüquitacai 
Quesusi, ꞌüxasi hepaüsita ticuxatatü 
xeicüa 
(Mateu 13:10 ‑17; Mar icux i 4:10 ‑12)
9 Hicü hesüana miemete 
teyüꞌüquitüvamete 
menicuꞌivaviyacaitüni queri 
haine mücü ꞌüxasi. 10 Müpaü 
niutayüni, Xeme xecanipitüarieca 
xemimaicacü tita mütiutiꞌaviesiecai, 
xemütemaicacü que mütiꞌane 
Cacaüyari tiꞌaitametücacu. 
Hipatü püta ꞌüxasicü xeicüa 
mecanipitüarieca, para 
meheunenieretü memücaꞌixeiyacü, 
meheuꞌenanatü memücaꞌiꞌenienicü.
Quesusi que mütihecüatacai 
yüꞌüquisica, tiꞌivivame ꞌüxasieya 
hepaüsita que mütiꞌüquitacai 
(Mateu 13:18‑23; Mar icux i 4:13‑20)
11 ꞌÜxasicü ꞌipaü catinimasiücüni. 
ꞌImüari, Cacaüyari niuquieya 
canihücütüni. 12 Huye tesita 
miemete, müme mecanihümetüni 
memüꞌenana, peru cuitü 
caniꞌaxeni Cauyumarie, 
vaꞌiyarisie ninavani niuqui capa 
meꞌutavicueisitüarienicü yuri 
meteꞌutaꞌeriecaxüame. 13 ꞌAyeparisie 
miemete, müme mecanihümetüni 
memitanaquiꞌerie niuqui 
meyutemamavietü meꞌuꞌenanaca, 
peru müme mepücahananatüca. 
Yareutevitü yuri meteniꞌerieca, 
peru quepaucua memütaꞌinüasieni 
mecanicunuitüariecuni. 
14 Xuyasata mucaxüri, müme 
mecanihümetüni memüꞌenana, 

Rucaxi 8
peru ꞌiyaritüaricacü tuminicü hicü 
mieme tucari naquiꞌeriyayacü 
meyüatü mecananucanaca 
mepücaꞌayeꞌaxüani. 15 ꞌAixüa 
müracuꞌanesie miemete, müme 
mecanihümetüni niuquisie 
memüteviya ꞌaixüa ꞌiyaricü 
meyuvaüriyatü meꞌuꞌenanaca. 
Müme meniutixuxuavereni 
meteꞌucaꞌenivatü.
Cüxeme 
(Mar icux i 4:21‑25)
16 Cüxeme ꞌutaiyame 
pücaꞌitiꞌavieta, xarita pücaheicayeni, 
ꞌutatüa pücaheitayeni, masi 
vapaitü neitiyemücü, müme 
mematahaxüaxime hecüariyaya 
memüxeiyacü. 17 Naitü 
mütiutiꞌaviesie masiücütü 
nayeimücü, naitü müranucanami 
nitamarivamücü, masiücütü 
nayeitüariemücü. 18 ꞌAyumieme 
xequeneyucuerivayurieca que 
xemüteꞌenana. Que müꞌane 
tixaütü mürexeiya canimiquieca. 
Que müꞌane tixaü mücarexeiya, 
tita rexeiyame mütiyuꞌerie 
catininavaiyariemücü.
Quesusi ꞌivamama varusieya 
(Mateu 12:46 ‑50; Mar icux i 3:31‑35)
19 Mericüsü varusieya 
ꞌivamama meniuꞌaxüani hesüana. 
Meniyutatexieni meꞌitahüaveque, 
teüteri yuvaücavatü memayetecaicü. 
20 Hicü müpaü tiniutahüavarieni, 
ꞌAvarusi ꞌaꞌivama tacua 
menitiꞌuni memasixeiyacutü. 
21 Mücü müpaü tinivacühüaveni, 
ꞌIme Cacaüyari niuquieya 
memüꞌenie yamemütecahu, ꞌime 
mecanihümetüni nevarusi neꞌivama.

138

Quesusi ꞌeca que müreunuitüa 
(Mateu 8:23‑27; Mar icux i 4:35‑41)
22 Mericüsü heiva canuvasie 
nicayerüni, hesüana miemete 
teyüꞌüquitüvamete vahamatü. 
Müpaü tinivarutahüave, Haracuna 
ꞌanutaüye tepanucüne. Mana 
menecüne. 23 Hapa meꞌuhucacu 
ꞌiya neucuni. Hicü ꞌeca cüsituiyari 
muva carima nacaneni, 
haracunasie niuquexüani. Canuva 
tahünirümecacu mepucuerivayüa. 
24 Hicü menenutahütüani müpaü 
meꞌutiyuatü, Tiꞌüquitame, 
Tiꞌüquitame, tepeuyevexime. 
Quesusi ꞌanucuqueca nitatieni 
ꞌeca hamevari meta. Neunuani, 
cayuvatü niutamare. 25 Hicü 
müpaü tinivarutahüave, Queri 
yuri xeteꞌerie. Meheumamatü 
meniuhüxiyacaitüni müpaü 
meteyücühüavetü, Quesü püpaicü 
ꞌicü. Niꞌaitüaca hamevari ha, 
yapüticamie que maine.
Cacaüyarixi que memüteꞌiviyacai 
Catarenatanaca 
(Mateu 8:28‑34; Mar icux i 5:1‑20)
26 Hicü Catarenasixi 
vacuieyarisie menetaꞌaxüani 
canuvasie meyetetü, Carereya 
ꞌanutaüyesie. 27 Heucaqueximecacu 
cuiepa, tevi nenucunaque mana 
müquiecametücai, cacaüyarixi 
ꞌaxa memüꞌanene meminücai 
müixa. ꞌAyumieme mücü 
ꞌixuriquite pücaꞌanacatücücai, quita 
pücaꞌayecatei, masi teuquiyasata 
niuyeicacaitüni. 28 Quesusi 
ꞌuxeiyaca, ꞌutahivaca nativeni 
hetüana müpaü tiuhivatü, Que 
penetiꞌuximatüa Quesusi, Cacaüyari 

139
taheima macave pemünuꞌaya. 
Nepümasivaviri cuerietü, 
penücahürixüa nesiꞌuximatüaca. 
29 Müpaü niutayüni mücü, Quesusi 
titaꞌaitüacu cacaüyari mücaꞌitiya, 
mixünacü tevi. Müixa viyari 
niviyacaitüni cacaüyari ꞌaxa müꞌane. 
Tevi nanutahüivacaitüni tepüacü 
ꞌacuvietü yumamasie yüꞌücasie. 
ꞌItitequetü tepüa carenayari 
nivayeyeicaitüni macumavesiepaitü 
cacaüyari ꞌaxa müꞌane ꞌinücacu. 
30 Mericüsü Quesusi müpaü 
tinitaꞌivaviya, Que petiteva 
ꞌecü. ꞌIya yumüiretü cacaüyarixi 
meminücaicü müpaü niutayüni, 
Xei Vaxayari netinitevaca. 
31 Mümeri cuerietü vaücavamecü 
menivaviriecaitüni Quesusi 
mücavatanüꞌanicü meucatevasie 
memüyehucü. 32 Mericüsü 
mana hura yumüiretü tuixuri 
metenicuatüvecaitüni yemuritüa. 
Menitavavirieni cacaüyarixi müpaü 
mütivapitüanicü memüvativiyacü 
tuixuri. Yacatinivarupitüani. 33 Hicü 
cacaüyarixi ꞌaxa memüꞌanene 
meꞌixünaca tevi, menivarutiviya 
tuixuri. Hicü tuixuri yunaitü 
meniutinausa. ꞌAxa ꞌanecüa 
meneucanausaxüaximecaitüni, 
haracunapa meneuxürieni.
34 Hicü tuixuri vahüvemete 
meꞌuneniereca que mütiuyü 
meniyutaꞌunaxüani. Quiecarisie 
metenicuxatacaitüni quiecari 
ꞌaurie meta. 35 Mana meneyecüne 
meꞌixeiyaque que mütiuyü. 
Quesusisüa meꞌuꞌaxüaca tevi 
meniutaxeiya cacaüyarixi 
memixünaxü. ꞌAixüa reuquemaritü 
Quesusitüa nacateitüni 
heuyumarietü. Meniutimamani. 

Rucaxi 8

36 Hicü memunenierixü 
metenivarutaxatüani que 
mütiutavicueisitüarie tevi 
cacaüyarixi meminücai. 37 Hicü 
yunaitü Catarenasixi vacuie 
memütamacai meyumüiretü 
menitavavirieni vahesüa 
müyemiecü. Cuini mieme 
mecatenimamacaitüni. Quesusi 
canuvasie cayerüca caneyani 
yuꞌutüma. 38 Hicü ꞌiya tevi 
cacaüyarixi memixünaxü 
nitavavirieni hamatüana 
mücuyeicanicü. Masi Quesusi 
neiyenüꞌani müpaü ꞌutaitü, 39 ꞌAquie 
quenemie. Mana quetinivaretaxatüa 
nai Cacaüyari que masiꞌuyuri. 
Neyani naisarie quiecarisie 
ticuxatatü que mütitavicueisitüa 
Quesusi.

Cairu nuꞌaya que 
müranucuquetüarie, ꞌuca ticuicame 
Quesusi ꞌücarieya ꞌumayüacu 
(Mateu 9:18‑26; Mar icux i 5:21‑43)
40 Mericüsü Quesusi ꞌanutaüye 
hetaꞌacu, yumüiretü teüteri 
menitavaüritüani meꞌicuevietü. 
41 Hicü tevi mana caninuani 
Cairu titevatü. ꞌIya tuqui vaꞌüya 
canihücütücaitüni. Quesusitüa 
ꞌativeca vaüriyarica nitavavirieni 
quitana müyemiecü. 42 Xeücüame 
neixeiyacaitüni yunive 
ꞌucatüme, tamamata heimana 
huta viyari yacütütü hücame. 
Nemüximecaitüni.
Mericüsü muva ꞌuyemiecacu 
yumüiretü teüteri 
menisaipünacaitüni. 43 Hicü ꞌuca 
mana niuyeicacaitüni. Tamamata 
heimana huta viyari niyuriecaitüni, 
xuriyaya cacaneunuavecaitüni. 

Rucaxi 8 ,  9
Teyuꞌuhayemavamete vahesüa 
yupini tiniutixütüacaitüni naime, ni 
xevitü pücayüvecai menayehüanicü. 
44 Hicü Quesusi varita ꞌuyemietü 
ꞌücarieya niumayüani. Yapaucua 
neunuani xuriyaya miꞌaxiyacai. 
45 Hicü Quesusi müpaü niutayüni, 
Quepaicü pünesiꞌumayüa. Yunaitü 
meyucuꞌimavacacu, müpaü 
niutayüni Pecuru, Tiꞌüquitame, 
yunaitü teüteri ꞌaꞌaurie 
mepüyucuxeüri mepümasisaipüna, 
quepai pünesiꞌumayüa, peraine. 
46 Quesusi müpaü niutayüni, Xevitü 
pünesiꞌumayüa. Türücariya nehesie 
vayeneicacacu yanepütimaicai. 
47 Hicü ꞌuca yatimaitü ꞌavie 
mücayüanecaicü, ꞌutayüyüacatü 
ninuani. Hetüana ꞌativeca 
yunaime teüteri vahürüpa 
nitaxatüani que mütimayüa, 
yapaucua que müranayehüiya. 
48 Quesusi müpaü tinitahüave, 
Nenive yuri pemütiutaꞌericü 
pecaniutavicueisitüarieni. 
ꞌAꞌiyarisie pecaꞌuximatüarietü 
quenemie.
49 Mericüsü müpaü ꞌutainecacu 
cuxi, xevitü vaꞌü quie meyetüa 
mana caninuani müpaü 
titahüaveque vaꞌü, ꞌAri ꞌanive 
canemüni yemecü. Tiꞌüquitame 
pepücatiꞌuxitüaca. 50 Hicü Quesusi 
ꞌuꞌenaca müpaü tinitahüave, 
Pepücaheumaca. Yuri quetineutaꞌeri 
xeicüa, nitavicueisitüariemücü. 
51 Hicü Quesusi heutahaca 
quita, hipame pücavarupitüa 
hamatüana memeutahaxüanicü 
müvayecateisie, Pecuru Vani 
Cacuvu xeicüa nunusi ꞌuquiyarieya 
varusieya xeicüa nivarupitüani. 
52 Yunaitü meniutisuanacaitüni 

140
meneꞌerivacaitüni meyuhiverietü. 
Quesusi müpaü niutayüni, 
Xepücaꞌutisuanani. Pücamüqui, 
pucusu masi. 53 Müme 
meninanaimacaitüni metemaitü 
yeme mümüquicaicü. 54 Hicü 
mamaya ꞌuviyaca müpaü 
tinitahüave, Nunusi ꞌacu, 
quenanucuquexi. 55 Hicü ꞌiyarieya 
ninuani. Yapaucua nanucuqueni. 
Quesusi müpaü tiniutaꞌaita 
mütimiquienicü. 56 Hicü 
ꞌuquiyarimama meniuhüxiyani. ꞌIya 
müpaü tinivarutahüave, Ni xeime 
tüma xepücatehaxaxatüvani que 
mütiuyü hepaüsita.
Tamamata heimana yuhutame 
que mütivareutanüꞌaxüa 
teyüꞌüquitüvamete 
(Mateu 10:5‑15; Mar icux i 6:7‑13)
9  Mericüsü varucuxeürieca 
tamamata heimana yuhutame, 
türücariya nivarupitüani heiserie 
memexeiyanicü cacaüyarixi 
ꞌaxa memüꞌanene yunaime 
vahepaüsita, cuiniya hepaüsitata 
memüvaranayexürüvanicü. 
2 Nivareutanüꞌaxüani 
memütecuxatanicü que mütiꞌane 
Cacaüyari tiꞌaitametücacu, 
memüvaranayexürüvanicü teüteri. 
3 Müpaü tinivarutahüave, Tixaü 
xepücatehetücüni huyeta mieme, 
mumuxi xerai ꞌinüa tumini, huta 
camixayari xepücaꞌanacatücüni 
meta. 4 Haqueva quita 
xemetanaquiꞌerivani muva 
xequeneyuhayevani ꞌasita 
quepaucua xemüyehuque. 5 Haque 
xemücahetanaquiꞌeriva, quiecarisie 
yaxequeteneuhuni, ꞌinüaricü 
yucacaisie mieme tumuanari 

141
xequeneucasixüa, müpaü 
xeteyurietü xemütehecüatanicü 
vahesie que mürahüivanicü. 6 Müme 
meheutayeixüaca quiecaritesie 
menicuꞌuvacaitüni metecuxatatü 
mevaranayexürivatü tecuicuicate 
naisarie.
Herurexi que mütiyuꞌiyaritüacai 
Quesusi hepaüsita, Vani Tiꞌüyame 
ꞌumieriecu 
(Mateu 14:1‑12; Mar icux i 6:14 ‑29)
7 Hicü Herurexi mühüritüariecai 
mücü cuiepa mütiꞌaitanicü, mücü 
tiniutamarieni que mütiyurienecai 
Quesusi naime. ꞌAsipücatimaicai 
que mütiyurieniquecai hipatü 
müpaü memaitücateicü quename 
vaniu Vani müquite vasata 
ꞌanucuquetüarie, 8 hipatüta quename 
ꞌEriyaxi masiücütü ꞌatüa, hipatüta 
quename xevitü ꞌanucuque meripai 
miemete texaxatamete. 9 Perusü 
Herurexi müpaü canainecaitüni, 
Vani muꞌuya nanutivitequieni 
yanetiutaꞌaitacu ne. Peru que 
püpaicü ꞌicü hepaüsitana 
müya ꞌanuyüneme nemüꞌenie. 
Nixeiyamücücaitüni Quesusi.
ꞌAuxüme miriyari que mütivarumi 
(Mateu 14:13‑21; Mar icux i 
6:30 ‑44; Vani 6:1‑14)
10 Mericüsü nüꞌarisixi meꞌuꞌaxüaca, 
nai Quesusi meteniutaxatüani que 
memüteꞌuyuri. Mücüri varavitütü 
neyani yühücüame quiecari Vesaira 
müracuteva ꞌaurie macumavesie. 
11 Teüteri yameteꞌutamarieca 
meniveiyacaitüni. 
Varutanaquiꞌerieca 
tinivacuxaxatüvacaitüni que 
mütiꞌane Cacaüyari tiꞌaitametücacu. 

Rucaxi 9
Müme müpaü memüteheuyehüacai 
nivaranayexürieni.
12 Mericüsü tau nacayunirümecaitüni. 
Hicü tamamata heimana yuhutatü 
hesüana meyucuxeürieca 
müpaü metenitahüave, Teüteri 
quenivareutanüꞌaxüa ꞌaurava 
memüyehucü quiecarite ꞌemüyeyeu 
ꞌesimüyeyeusie memüyehenicü 
ꞌicuai memecaxeiyacü. ꞌEna 
macumavesie teniuꞌuvani. 13 ꞌIya 
müpaü tinivarutahüave, Xeme 
püta xequetenivarumicua. Müpaü 
meniutiyuane, Vaüca ꞌicuai 
tepücahexeiya, ꞌauxüme payari 
huta quesüteyari xeicüa. Me 
xüca ꞌicuai tenanaiyuni ꞌime 
teüteri yunaime vahesie mieme. 
14 ꞌUquisi ꞌauxüme miriyari yacütütü 
mecaniyupaümecaitüni. Hicü 
müpaü tinivarutahüave yuhesüa 
miemete teyüꞌüquitüvamete, 
Yaxequetenivarutahüavi 
memücuyaxixüanicü huta teviyari 
heimana tamamata yacütütü 
meyupapaümetü. 15 Müme 
müpaü mepüteꞌuyuri, yunaime 
mepüvareucuyasaxüa. 16 Hicü 
ꞌenuꞌüca nitaneneviya ꞌauxüme 
payari huta quesüteyari meta, 
taheima heutiniereca. ꞌItitaratü 
nivataꞌüitüvacaitüni teyüꞌüquitüvamete 
memüvamicuanicü teüteri. 17 Yunaitü 
meniticuani meniutihuxani. 
Tarimeyari niucuxeüriyani 
manuyuhayevaxü, tamamata heimana 
huta quirivayari paümetü nayani.
Pecuru que mütiuyutahecüataxü 
Quesusisie tiviyatü 
(Mateu 16:13‑19; Mar icux i 8:27‑29)
18 Mericüsü Quesusi 
niyuneneviecaitüni yuxaüta, 

Rucaxi 9
teyüꞌüquitüvamete mana 
meꞌuꞌuvacacu. Müpaü 
tinivarutaꞌivaviya, Teüteri que 
metecuxata que müꞌane nepühücü 
ne. 19 Müme müpaü metenitaꞌeiya, 
Hipatü müpaü meniutiyuaneni, 
quename Vani Tiꞌüyame pehücü, 
hipatüta quename ꞌEriyaxi pehücü, 
hipatüta quename petixaxatame, 
meripai miemete texaxatamete 
quename pehücü pemanucuque. 
20 Hicü müpaü tinivacühüaveni, 
Xemete que xeꞌutiyuane que 
nepüpaicü. Pecuru müpaü 
tinitaꞌeiya, Que müꞌane Cacaüyari 
heiserie mipitüa Cürisitutüme, ꞌecü 
pecanihücütüni.
Quesusi que mütivarutahüavixü que 
mütimierieniquecai 
(Mateu 16:20 ‑28; Mar icux i 8:30 ‑9.1)
21 Quesusi cuinie 
tinivaruhüritüani, 
müpaü tivaꞌaitüatü 
ꞌasimemücatehehüavenicü 
xeime ꞌicü hepaüsita. 22 Müpaü 
niutayüni, Yuri Tevi que 
nemütiteva, neuyeveca 
cuxi vaüca nemüticuinecü. 
Taꞌuquiyarima, maraꞌacate 
memühüritüarie, mümeta 
ꞌinüaricü memüteꞌüquitamete 
yunaitü mecanenitixaniꞌericuni, 
necanimieriemücü, 
hairieca tucarisie 
necananucuquetüariemücü.
23 Müpaüta 
tinivacuxaxatüvacaitüni yunaime, 
Tevi xüca yuvaüriyani nehamatü 
muyeicanicü, queyutatuaca, 
queyuvaüriyani tucaricü sepa 
curuxisie mumierie, nehesie 
quetiviyani. 24 Que müꞌane 

142

müyutavicueisitüamücü 
caniyutatümaiyamücü. Que 
müꞌane müyutatümaiya necümana, 
mücü niyutavicueisitüamücü 
yemecü. 25 Tevi nai cuiepa 
mütixuave xüca raꞌivaque, tita 
raꞌivaqueyu xüca heuyuyehüanique 
xüca yutatümaiyanique. Tixaü 
pücaraꞌivaqueyu. 26 Que müꞌane 
münesiteviya miteviya neniuqui, 
neta Yuri Tevi que nemütiteva 
nepiteviyani ꞌiya quepaucua 
nemunuani nemarivetü, 
neꞌuquiyaripaü visi neꞌanetü, 
netupirisixima memüpasie 
Cacaüyarisie mieme vahamatüa. 
27 Xasunicü nepütixecühüave, 
hipatü ꞌuva memuꞌuva mepücacuini 
mexi mecanenierivave que 
mütiꞌane Cacaüyari tiꞌaitametücacu. 
ꞌAriqueque mecanicuicuni.
Yücü tiyuxexeiyatü que müratüa 
(Mateu 17:1‑8; Mar icux i 9:2‑8)
28 Mericüsü ꞌinüca ꞌicü niuqui, 
ꞌatahaica tucari yacütütü 
ꞌanucayacu, yemurisie neutiyune 
yutanenevienique, Pecuru Vani 
Cacuvu varavitütü. 29 Hicü 
yuneneviecacu niericaya 
yücü tiyuxexeiyatü nayani, 
ꞌixuriquiteya tuxatü xavavatütü 
nayani. 30 Hicü ꞌuquisi yuhutatü 
hamatüana meteniutixatatücüne. 
Müme Muisexi ꞌEriyaxi 
mecanihümetücaitüni, 31 visi 
meteyuxexeiyatü Quesusipaü 
metenicuxatacaitüni 
que mütiyemiecai, que 
mürayeꞌaniquecai Querusaremesie. 
32 Mericüsü Pecuru hipatü 
hamatüana memuꞌuvacai yunaitü 
mecanicusucaitüni. Cuini 

143
mieme mecateneucusicucaitüni. 
Meꞌanutaneniereca menixeiya 
visi ꞌaneme, ꞌuquisi menivaruxeiya 
yuhutame ꞌauriena metiꞌucame. 
33 Müme meyehuximecacu 
Quesusisüa, Pecuru müpaü 
tinitahüave, Tiꞌüquitame ꞌaixüa 
caniꞌaneni ꞌuva temuꞌuvacü. 
Hicümü haica xamaruyari 
tepütivevieni, ꞌahesie mieme 
xeime, Muisexisie mieme xeime, 
ꞌEriyaxisie mieme xeime. Müpaü 
niutayüni ꞌasicatimaitü que 
mainecai. 34 Yaticuxatacacu 
haivitüri nanutateni nivareutinani. 
Vareutinaximecacu meniutimamani. 
35 Hicü haivitürisata xevitü müpaü 
niutayüni, ꞌIcü caninenivetüni, 
yemecü nemenuyexei. 
Xequeneꞌenieca. 36 ꞌUtaniucu, 
Quesusi yuxaüta niuyuhayeva. 
Müme cayuvatü meniutamare. ꞌAna 
xeime mepücatehaxaxatüvacai tita 
memüteꞌuxei hepaüsita.
Quesusi que mürenayehüa nunusi 
cacaüyari ꞌaxa müꞌane miviyacai 
(Mateu 17:14 ‑21; Mar icux i 9:14 ‑29)
37 Mericüsü ꞌuxaꞌarieca yemurisie 
meꞌacahucacu yumüiretü 
menivaranucunaque teüteri. 
38 Hicü ꞌuqui teüteri vasata ꞌuvetü 
müpaü tiniuhiva. Tiꞌüquitame 
ꞌacu, nenive queneuxeiya cuerietü 
xüa. Xei hücüa necanexeiyani. 
39 Cacaüyari ꞌaxa müꞌane picuviviya. 
Yapaucua picunünüve ꞌutahivacacu 
cuaimuxari vayeneicacacu. 
Haveri mieme picuhayeicava 
ꞌesivatücacu ꞌimieximetü xeicüa. 
40 Nevarutavaviriecu ꞌahesüa 
miemete teyüꞌüquitüvamete 
memenunüꞌanicü 

Rucaxi 9
mecaniuyutatexieni. 41 Hicü 
Quesusi müpaü niutayüni, Cari 
hicü miemete yuri xepücateꞌerie, 
yuꞌiyarisie xepüyuxamurie. 
Quepaümexa peuyevese xehamatü 
nemuyeicani, quepaümexa 
nepüxenevieca. ꞌEna quenatuꞌi 
ꞌanive. 42 ꞌAmieximecacu cacaüyari 
ꞌaxa müꞌane nenucahüani 
ꞌixamurietü. Hicü Quesusi 
cacaüyari mücaꞌitiya ꞌutatiecu 
nanayeveni nunusi, ꞌuquiyarieya 
niyetuirieni. 43 Yunaitü 
meniꞌiyarixiecaitüni Cacaüyari 
müya mütitürücaüyecaicü.
Tavari Quesusi que 
mütivarutahüavixü que 
mütimierieniquecai 
(Mateu 17:22‑23; Mar icux i 9:30 ‑32)
Hicü yunaitü mehüxiyacacu 
nai que mütiyurienecaicü, 
müpaü tinivarutahüave yuhesüa 
miemete teyüꞌüquitüvamete, 
44 Xeme ꞌicü niuqui yuꞌiyarisie 
xequeneucayesa. Yuri Tevi 
netitevatü neniyetuiyamücü 
teüteri vamamasie. 45 Müme 
mepücaheitimaivavecai ꞌicü 
niuqui. Vahesie mieme 
niꞌaviecaitüni, yaꞌayumieme 
yamepücatehetimaivavecai. 
Memamatü mepücayuvaüriyacai 
memitaꞌivaviyaquecai ꞌicü niuqui 
hepaüsita.
Que müꞌane müveꞌeme, que mutayü 
(Mateu 18:1‑5; Mar icux i 9:33‑37)
46 Mericüsü niuqui 
meniutixüatüatücüne, que 
müꞌane müme masi veꞌemetütü 
mayaniquecai. 47 Quesusi timaitü 
que memüteyücühüavecai 

Rucaxi 9
yuꞌiyarisie, nunusi yuꞌaurie 
niutaqueni. 48 Müpaü 
tinivarutahüave, ꞌIcü nunusi 
matetü quename nehesüa 
mieme, mücü ꞌayumiemeyaricü 
xüca ꞌitanaquiꞌerieni, neta 
canenitanaquiꞌerimücü. Que 
müꞌane münesitanaquiꞌerieni 
ne, ꞌiyata canitanaquiꞌerimücü 
münesiheyenüꞌa. Que müꞌane 
yunaime xesata masi vaüca tixaü 
mücatihücü, mücü caniveꞌemetüni.
Que müꞌane mücatasiꞌayeꞌunie 
cataniparevieca, que mutayü 
(Mar icux i 9:38‑40)
49 Hicü Vani müpaü tinitahüave, 
Tiꞌüquitame, xeime tepuxei ꞌahesüa 
niu miemetütü mütivaꞌaitüacai 
cacaüyarixi ꞌaxa memüꞌanene 
memüvaxünacü teüteri. Peru 
tenitanenani ꞌahesie mücativiyacü 
tahepaü. 50 Quesusi müpaü 
tinicühüaveni, Xepücaꞌinenaca. 
Xüca catasiꞌayeꞌunieca 
cataniparevieca.
Quesusi que mütivarutati 
Cacuvu Vanimame
51 Mericüsü tucari ꞌayeꞌaximecacu 
manutivitüquienicü, ꞌana neutiyune 
Querusareme cayucunuitüanüatü. 
52 Niuqui tuayamete 
nivaranucuhaisitüiya. Müme 
mana meꞌuyehutü Samariyatari 
vaquiecarisie meniuꞌaxüani 
tixaütü memütecuhaꞌaritüanicü 
hesiena mieme. 53 Quiecatari 
mepücaheitanaquiꞌerie yemecü 
Querusareme müyemiecaicü. 
54 Teyüꞌüquitüvamete Cacuvu 
Vanimatü meteꞌutamarieca 
müpaü metenitahüave, Tiꞌaitame, 

144

camatinaque temutiniucanicü 
ꞌEriyaxi que mütiuyuri, tai taheima 
macanenicü müvatitaiyacü müme. 
55 Peru Quesusi taꞌaurie ꞌaveca 
nivarutatieni müpaü ꞌutaitü, 
Cari xeme ꞌasixepücatemate que 
müꞌane ꞌiyarisie xemüteviya. 
56 Yuri Tevi netitevatü, que 
nemütinua, teüteri vaꞌiyari 
neheuyexürienique nepücanua, 
masi nevatavicueisitüanique 
püta necaninuani. Hicü xeime 
quiecarisie püta menecüne.
Teüteri Quesusisie memüteviyacucai 
(Mateu 8:19‑22)
57 Mericüsü huyeta meꞌuyehucacu, 
xevitü müpaü tinitahüave, 
Tiꞌaitame, ꞌahesie necatiniviyamücü. 
Haque pememie, neta necanimieni. 
58 Hicü Quesusi müpaü tinitahüave, 
Cauxaisi yuterü mecanexeiyani, 
viquixi taheima miemete yuꞌitua 
metehexeiyata, perusü ne Yuri Tevi 
netitevatü tixaü nepücarexeiya 
haque nemünetamuritaritüani.
59 Hicü xeimeta müpaü 
tiniutahüave, Nehesie quetineviyani. 
ꞌIya müpaü tinitahüave, 
Queneneupitüa merie nemüyemiecü, 
neꞌuquiyari nemücateucucü 
hemüyuque. 60 Müpaü tinitaꞌeiya, 
Müquite quenivaruhayeva müme 
püta memüvacateucucü yuhesüa 
miemete müquite. ꞌEcü pütasü 
quenemie, quetinecuxatani que 
mütiꞌane Cacaüyari tiꞌaitametücacu.
61 Hicü xevitüta müpaü 
tinitahüave, ꞌAhesie 
necatiniviyamücü Tiꞌaitame. 
Queneneupitüa xeicüa neꞌivama 
nemüvatateutüanicü merie. 
62 Quesusi müpaü tinitahüave, 

145
ꞌIcumayüame hararu, xüca 
yuꞌutüma ꞌutaniereni, ꞌaixüa 
pücayüni. Cacaüyari yacü xeicüa 
canexeiyamücü tiꞌaitüvametüme.
Que mütivareutanüꞌaxüa haica 
teviyari heimana tamamata
10  Mericüsü ꞌarique 
Tiꞌaitame hipameta 
varuhüritüaca haica teviyari 
heimana tamamata meyupaümeme, 
yuhutatame nivareutanüꞌaxüani 
memanucuhaitütüanicü naime 
quiecarisie naime quiepa haque 
mücü metaꞌaniquecai. 2 Müpaü 
tinivarutahüave, ꞌIsanari püvaücava, 
ꞌisanamete mepücayumüire. 
ꞌAyumieme xequeneutavaviri 
ꞌisanari cusiyari, ꞌisanamete 
müvatanüꞌanicü yuꞌisanarita. 
3 Xequeneuhuniri. Camü que 
nemütixetanüꞌaxüani, muxasi türixi 
vahepaü xecaniyüacacuni ꞌüravesixi 
vasata xeꞌuꞌuvatü. 4 Xepücaheitücüni 
vipura xerai cacai. Huyeta xeime 
xepücavaüritüaca. 5 Haque 
xemeꞌaxüani quita, müpaü 
meri xequeneutiyuaneni, ꞌUva 
quiecatari ꞌaixüa xequetexeiyarieca. 
6 Xüca mana ꞌayecani que 
müꞌane müyuvaüriya ꞌaixüa 
mütixeiyarienicü, hesiena tinaquetü 
canayeimücü xevaürisica. Me 
xüca müpaü ꞌanetü caꞌayecani, 
xevaürisica caninuamücü 
xehesie. 7 Manatütü mücü quita 
xequeneyuhayevani xetecuatü 
xeteꞌietü tita memütexemicuani. 
Tiꞌivamesie catininaqueni 
ꞌivaricaya. Xepücayupatatüveni 
hipame vaquita. 8 Haque 
quiecarisie xemeꞌaxüani, 
haque memüxetanaquiꞌerieni, 

Rucaxi 9 ,  10

xequetenecuaca tita 
xemütemiquieca. 
9 Xequenivaranayexüri 
tecuicuicate mana miemete. 
Müpaü xequetenivacuxaxatüvani, 
Hicürixüa nayeꞌaniri, Cacaüyari 
canisutüani ꞌena tiꞌaitatü. 10 Haque 
quiecarisie memücaxetanaquiꞌerieni 
xeheꞌaxüayu, vacaye ꞌutüa 
xeꞌuyehutü müpaü xequeneutiyua, 
11 ꞌAsita tumuanari xequiecarisie 
mieme mütasicuiema tacacaisie, 
tepiticase texehecüatüatü. 
Sepanetü xemücatasiꞌutanaquiꞌeri, 
ipaü xequetenemaica, tucari 
mayeꞌacü Cacaüyari misutüacü 
tiꞌaitatü. 12 ꞌIpaü nepütixecühüave, 
tucariyari ꞌayeꞌayu cuanivemecü 
mecaniꞌitüariecuni vana quiecatari 
Suruma quiecatari cacuanivemecü 
meꞌitüariecacu masi.
Que memücateyuvaüriyacai 
quiecaritesie 
(Mateu 11:20 ‑24)
13 Xüa ꞌui xeme Curasini 
quiecatari, xüa ꞌui Vesaira quiecatari. 
Türücaüyemecü xüca tiuyünique 
Tirusie Sirunisie que mütiuyü 
xehesüa, meripai mepütehayevaqueyu 
que memüteyuriecai, 
mepüyuhiveriecaqueyu maixa 
meꞌanacatütücaitü hiverica 
ꞌinüariyari, naxi meyucavirivatü. 
14 Masi Tiru quiecatari Siruni 
quiecatari cacuanivemecü masi 
mecaniꞌitüariecuni quepaucua 
ꞌisücame müvataꞌivaviya, xeme püta 
cui cuanivemecü xeꞌitüariecacu. 
15 Xemeta Caperünaumetari, que 
xeteyutituicaqueyu muyuavisiepai. 
Müquite vahesüa püta 
xecaneucaxüriyacuni.

Rucaxi 10
16 Que müꞌane müxeꞌenie 
pünesiꞌenie. Que müꞌane 
müxexaniꞌeri pünesixaniꞌeri. Que 
müꞌane münesixaniꞌeri pixaniꞌeri 
que müꞌane münesiheyenüꞌa.
Hutarieca que memüteꞌuꞌaxüa 
haica teviyari heimana tamamata
17 Mericüsü haica teviyari 
heimana tamamata hutarieca 
meniuꞌaxüani meyutemamavietü, 
müpaü meꞌutiyuatü, Tiꞌaitame ꞌacu, 
ꞌasita cacaüyarixi ꞌaxa memüꞌanene 
yamepütecahu que temütevaꞌaitüa 
ꞌahesüa temümiemetecü. 
18 Müpaü tinivacühüaveni, 
Nesü necanixeiya Cauyumarie 
muyuavisie ꞌanacahüiyacu 
merücariyapaü. 19 Tamüsü 
heiserie nenixeꞌupitüani cuterixi 
terücaxi xemüvatiquesinacü, ꞌiya 
mütasiꞌayeꞌunie türücariyaya 
naime xemaꞌivacü heiserie 
necanixeꞌupitüani. Tixaü ꞌaxa 
pücatixeyurieni. 20 Mücücü 
xepücayutemamavieca, 
cacaüyarixi yamemütecahucü 
que xemütevaꞌaitüa xeicüa. 
Xequeneyutemamavieca masi 
xemacayasariecü taheima.
Quesusi que mütiyutemaviecai 
(Mateu 11:25‑27; 13:16 ‑17)
21 Mericüsü ꞌana 
niyutemaviecaitüni ꞌIyari 
Mütiyupata yatipitüacacu. 
Müpaü niutayüni, Neꞌuquiyari 
pemütiꞌaita taheima cuiepa meta, 
pamüpariyusi nepümasipitüa 
ꞌicü pemütiutiꞌavietaxücü, 
müme memüteyüꞌüquitüavave 
müme memütemaivave 
memücaheitimanicü, türi püta 

146

vahesie mieme masihücüme 
pemayeitüacü. Hü neꞌuquiyari, 
ꞌaixüa ꞌane pepüꞌeriecai müpaü 
pemütiyurienecaicü.
22 Nai netiniyetuiriyarieni 
neꞌuquiyari yanetipitüacacu. 
Xevitü ꞌasipücatimate que müpaicü 
nuꞌaya, ꞌuquiyarieya xeicüa müpaü 
catinimaica. Xevitü ꞌasipücatimate 
que müpaicü ꞌuquiyarieya, nuꞌaya 
xeicüa müpaü catinimaica, 
me nuꞌaya xüca yuvaüriyani 
mixeisitüanicü xeime, mücüta 
müpaü catinimaica.
23 Hicü taꞌaurie ꞌaveca müpaü 
tinivarutahüave teyüꞌüquitüvamete 
yühücüate metitecacu, 
Müme memunenierixü que 
xemüteꞌunenierixü xeme, ꞌaixüa 
mecaniꞌitüarieca müme. 24 Müpaü 
nepütixecühüave, yumüiretü 
texaxatamete teꞌaitamete meta 
mepixeiyacucai tita xemüteꞌuxei 
xeme, peru mepücaꞌixei. 
Mepiꞌeniecucai tita xemüteꞌuꞌeni, 
peru mepücaꞌiꞌeni.
Samariyatanaca ꞌaixüa 
mütiucaꞌiyaricai
25 Mericüsü xevitü ꞌinüaricü 
mütiꞌüquitametücai nanucuqueni 
ꞌiꞌisipanique. Müpaü niutayüni, 
Tiꞌüquitame, tita reuyevese 
müpaü nemütiyurienicü, 
tucari mücaxüve nehesie 
mütinaquenicü. 26 ꞌIya müpaü 
rehüave, ꞌInüari niuquiyarisie 
que reꞌuxa. Que peticuterüva. 
27 Mücü müpaü tinicühüaveni, 
Müpaü cananuyüneni, 
Peninaquiꞌeriecamücü Tiꞌaitame 
müꞌacacaüyari naime que 
pemüreꞌiyaricü naime que 

147
pemütiꞌamatecü, naime 
ꞌatürücariyacü, naime que 
pemüticuꞌerivacü. Mücü meta, 
pecaninaquiꞌeriecamücü ꞌahepaü 
tevi que pemütiꞌanaquiꞌerie. 
28 Quesusi müpaü tinitaꞌeiya, 
Heiseriemecü peputaꞌa. Müpaü xüca 
petiyurieneni, pecanayeyuricamücü.
29 Peru mücü heiseriemecü 
yaticamiecatü yuhecüatamütü 
müpaü tinicühüaveni Quesusi, 
Mericüte, que püpaicü nehepaü 
tevi. 30 Hicü ꞌitaꞌeiyaca, Quesusi 
müpaü niutayüni, Heiva tevi 
Querusareme heyeyaca Quericu 
neucamiecaitüni. Mericüsü 
tenavayamete menenucunaque. 
Meꞌitiquemaripieca meꞌicuvaxüaca 
menecüne müximeme 
meꞌucuꞌeirieca. 31 Mericüsü 
ꞌasicatimaitü que mütiuyü mana 
neucamiecaitüni maraꞌacame 
mücü huyeta. ꞌIxeiyaca mana 
niuyeyani yateva. 32 Yaxeicüatari 
Revi nuivarieyasie mieme xevitü 
tuquita mütiparevivametücai 
muva ꞌuyemietü yateva 
niuyeyani. 33 Perusü xevitiüxa 
Samariyatanacatütü mana 
ꞌuyemietü hesüana caninuani. 
ꞌIxeiyaca nitinenimayata. 34 ꞌAura 
ꞌuyaca ꞌixuriqui neiverieni xuriya 
maneicacaisie, haseiticü vinucü 
ꞌiꞌuhayemaca. ꞌEnutiꞌicataca 
yupuxusie mesunipai caniꞌatüani. 
Mana niꞌüviyacaitüni. 35 Hicü 
ꞌuxaꞌarieca xei teviyari ꞌinüariyari 
vatiꞌüca niꞌüitüani mesuni 
cusiyari müpaü ticühüavetü, 
Queneꞌüviyani. Hesiena mieme 
xüca tixautü petinanaimücü, xüca 
ꞌacuxi heuyeveca, nepütinetuani 
quepaucua nemayeneni. 36 Hicü 

Rucaxi 10 ,  11
Quesusi müpaü tinitahüave xevitü 
miꞌisipanecai, Mericüte que 
peticuꞌeriva. ꞌIme yuhaicatü que 
müꞌane yuhepaü tevipaü pixei, 
tenavayamete meꞌenucunaquecu 
mücü tevi. 37 ꞌIya müpaü rehüave, 
Que müꞌane mitinenimayataxü, 
mücü pühücütücai. Hicü 
Quesusi müpaü tinitahüave, 
ꞌEcütari quenemie, hepaüna 
quetineyurieneni.
Quesusi que mürecuꞌivataxü 
Mariya Marita vahesüa
38 Mericüsü mana 
meniuꞌuvacaitüni. Hicü Quesusi 
xeime quiecarisie neutahani. ꞌUca 
Marita titevatü nitaꞌinieni yuquita. 
39 Yuꞌiva ꞌucatüme pexeiyacai 
Mariya titevacame. Mücü 
Quesusitüa ꞌacaitü niꞌeniecaitüni 
niuquieya. 40 Mericüsü Marita 
püyuxamuriecai vaüca ticumaüvatü 
mütivaminicü. Mana ꞌutaqueca 
müpaü niutayüni, Tiꞌaitame, 
yapecaraꞌeriva neꞌiva nexaüta 
münesiꞌucuꞌeiricü nemütixeminicü. 
Yaquetineutahüavi pünesiparevieni. 
41 Quesusi müpaü tinicühüaveni, 
Neuxei Marita, vaücavacü 
pepüꞌaꞌiyaritüa pepüꞌamuina. 
42 ꞌEsiva peuyevese xeicüa, xevitü 
xeicüa. Mariya canenuyexeiya 
tita masi ꞌaixüa mütiꞌane. 
Pücanavaiyarieni.
Nenevieri hepaüsita que 
mütiꞌüquitacai Quesusi 
(Mateu 6:9‑15; 7:7‑11)
11  Mericüsü heiva 
ꞌaniucateitüni yunenevietü. 
Yunenevieri ꞌunücu, hesüana 
miemete teyüꞌüquitüvamete 

Rucaxi 11
xevitü müpaü tinitahüave, 
Tiꞌaitame, quetatineꞌüquitüaca 
temütaneneviecacü, Vani que 
mütivaruꞌüquitüa yuhesüa 
miemete teyüꞌüquitüvamete. 
2 Mücü müpaü tinivacühüaveni, 
Quepaucua xemüyunenevie ꞌipaü 
xequeneutiyua,
Taꞌuquiyari taheima pemacave,
Quememateheuyehüvirieca que 
pemütipasie.
ꞌEnata queneusutüa peꞌtiꞌaitatü.
Cuiepa yamequeteyurieca que 
matinaque,
Taheima que memüteyurie.
  3 ꞌIcuai tucaricü que 
temüteheiyehüva,
Tucaricü yaquetatinemicuani.
  4 ꞌAxa que temüteꞌuyuri 
quetatineuyehüvirieca,
Tameta tetevareuyehüviriecacu
Müme ꞌaxa memütasiyurie 
yunaitü.
Pepücatasipitüaca 
temüꞌinüasienicü,
Masi quetaneutavicueisitüa
ꞌAxa temücaꞌitüarienicü.
5 Müpaüta tinivarutahüave, 
Xüca xevitü xeme yuhamicu 
hexeiyani, mücü xüca hesüana 
nuani tücari hixüapa müpaü 
rehüavetü, Nehamicu ꞌacu, haica 
payari queneneuniütüa. 6 Tamüsü 
xevitü nehamicu nehesüa caninuani 
cuyeicame, tixaü necarexeiyacacu 
nemütimini. 7 Quita mayeca müpaü 
que ꞌutayüni, Quetineuhayeva. 
Quitenie püreuname, netüriyama 
tanaitü tepuhe. Nepücayüve 
nemanucuqueni nemümasiniütüani. 
8 Müpaü nepütixecühüave, 
canihamicuyatüni, peru 
mücü ꞌayumiemeyaricü 

148

xeicüa pücaꞌanucuqueni 
pücaꞌiniütüani. Siqueresü ꞌiya 
munua mücayutiteviyacü püta 
quiecame panucuqueni piniütüani 
tita müreuyehüva. 9 Müpaü 
nepütixecühüave ne, xüca 
xeꞌitaꞌivauni xecatehayevatü 
xecanimiquiecuni. Xüca 
xeꞌicuvauni xepitaxeiya. 
ꞌItupari xüca xeꞌuyuitüani 
xepüteheuyepiyarieni. 10 Yunaitü 
memitaꞌivau mepitanaquiꞌerie 
yuꞌivaurica, yunaitü 
memicuvautüve mepitaxeiya 
yunaitü, ꞌitupari memücuyuitüva 
mepüteheuyepiyarüva.
11 Que müꞌane xeme yunive 
mexeiya, xüca nuꞌaya pa 
ꞌitavavirieni, que ꞌimini tete pa 
xatatü. Me xüca quesü ꞌitavavirieni, 
que ꞌimini cu quesü xatatü. 12 Me 
xüca ꞌitavavirieni tavari, que ꞌimini 
terüca. 13 Xeme ꞌaxa xemüteꞌuꞌiyari 
xüca ꞌaixüa ꞌanemecü 
xetevamicuani yütüriyama, 
xeꞌuquiyari taheima macave masi 
yemecü ꞌIyari Mütiyupata taheima 
mümieme canivamimücü müme 
memitavaviri.
Que memüteꞌixanetacai Quesusi, 
müpaü meꞌutiyuatü quename 
cacaüyari ꞌaxa müꞌane ꞌinücai 
(Mateu 12:22‑30; Mar icux i 3:19‑27)
14 Mericüsü nitahüave cacaüyari ꞌaxa 
müꞌane mixünacü tevi. ꞌIya cacaüyari 
ꞌiviyacacu tevi pünenuriecai. 
Hicü cacaüyari ꞌixünacu, tevi 
tiniutixatatüyani münenuriecai. 
Teüteri menihüxiyacaitüni. 
15 Peru hipatü müme müpaü 
meniutiyuanecaitüni, Cacaüyarixi 
ꞌaxa memüꞌanene vaꞌuquiyarisie 

149
mütiviyacü Peheresepurisie, 
ꞌayumieme nivaranuyenüꞌavani 
cacaüyarixi ꞌaxa memüꞌanene. 
16 Hipatüta meꞌiꞌisipatü ꞌinüari 
menitavavirieni taheima mieme. 
17 Mücü vaꞌiyaritüarica maitü müpaü 
tinivarutahüave, Naime cuiepa, 
xüca quiecatari hixüata meyusana, 
mana pacumavere. Xeime quie 
quiecatari xüca hixüata meyusana 
menitaꞌunicuni. 18 Cauyumarie 
xüca hixüata yusana, que reuterive 
tiꞌaitametütü. Xemesü xeputiyuane 
quename Peheresepurisie 
netiviyatü nevaranuyenüꞌava 
cacaüyarixi ꞌaxa memüꞌanene. 
19 Ne mericü xüca Peheresepurisie 
netiviyatü nevaranuyenüꞌavani 
cacaüyarixi ꞌaxa memüꞌanene, 
xenivema que müꞌane rahesie 
meteviyatü mepüvaranuyenüꞌava. 
Müme ꞌayumieme xehesie 
mecatenahüpacuni. 20 Mesü xüca 
Cacaüyari türücariyayacü püta 
nevaranuyenüꞌavani cacaüyarixi ꞌaxa 
memüꞌanene, xehesüa canisutüani 
Cacaüyari tiꞌaitatü.
21 Tevi mütürücaüye cuya tepüaya 
maꞌü mexi ꞌiꞌüviya quie, cayuvatü 
puma piniteya. 22 Que müꞌane masi 
yemecü mütürücaüye nuame ꞌeꞌivame, 
pinavairieni cuya tepüaya hesiena 
yuri mütiꞌeriecai, yucupaniyeruma 
püvamini tepüateya.
23 Que müꞌane nehesie mücativiya 
pünesiꞌayeꞌuni. Que müꞌane nehamatü 
mücaꞌicuxexeüriva pitaxürüva.
Cacaüyari ꞌaxa müꞌane tavari que 
mütiviya tevi 
(Mateu 12:43‑45)
24 Cacaüyari ꞌaxa müꞌane 
ꞌixüname tevi, macuvaquisie 

Rucaxi 11
puyeicani ꞌuxipiya cuvaunetü. 
Yutexienetü müpaü paineni, 
Nepüyemie nequita nemüvayetüasie. 
25 Nuame pitaxeiya vayeꞌitiyacame 
ꞌaixüa tiuyeꞌaneme. 26 ꞌAna püyemie 
püvataꞌinieni hipame cacaüyarixi 
masi cuini mieme ꞌaxa memüꞌanene 
ꞌatahutame. Meheutahaxüame, 
muva meꞌayetetü mepacüne. 
ꞌImatürieca mücü tevi masi 
yemecü ꞌaxa ꞌitüarietü payani, que 
mücaꞌitüariecai matüaripai.
Müme yuricü ꞌaixüa memüꞌitüarie
27 Mericüsü müpaü ticuxatacacu, 
ꞌuca teüteri vasata muyeicacai 
niutahiva müpaü ꞌutaitü, ꞌAixüa 
que ꞌitüariecaitüni que müꞌanesie 
pemüyecatei que müꞌane 
mümasisisitüacai. 28 Mücü 
müpaü niutayüni, Masisü püta, 
ꞌaixüa que meꞌitüarieca müme 
Cacaüyari niuquieya memüꞌenie 
yamemütecahu.
ꞌAna miemete ꞌaxa meteꞌuꞌiyaritü 
ꞌinüari que memüteꞌitavaviri 
(Mateu 12:38‑42; Mar icux i 8:12)
29 Hicü teüteri 
meyucuxeürieximecacu müpaü 
tiniutixatatüyani, Hicü miemete 
teüteri ꞌaxa teyuruvamete 
mecanihümetüni. Menicuvautüveni 
ꞌinüari, peru ꞌinüari mepücapitüarieni. 
Cunasi ꞌinüarieya xeicüa 
mecanipitüariecuni. 30 Cunasi ꞌinüari 
que müratüa Ninivetari vahesie 
mieme, neta Yuri Tevi que nemütiteva 
ꞌinüari necanayeimücü hicü miemete 
teüteri vahesie mieme. 31 ꞌUca 
taserieta mütiꞌaitametücai cuiepa 
cananucuquemücü titahecüataque 
hicü miemete teüteri vahepaüsita 

Rucaxi 11
quepaucua ꞌisücame müvataꞌivaviya, 
vahesie pürahüivani mücü meyetüacü 
cuie manunieresie miꞌenienicü 
Sarumuni que mütimaivecai. Tamüsü 
que müꞌane mütimaive Sarumuni 
que mücatimaivecaipaü ꞌuva puyeica. 
32 Ninivesie quiecatari mepanucuꞌuni 
metetahecüataque hicü miemete 
vahepaüsita. Vahesie pürahüivani, 
Ninivetari memüteꞌuhayevaxücü 
que memüteyuriecai Cunasi 
tivarutaxatüacu. Tamüsü que 
müꞌane mütürücaüye Cunasi 
mücatitürücaüyecaipaü ꞌuva puyeica.
Tavaiyari cüxemeya 
(Mateu 5:15; 6:22‑23)
33 Cüxeme ꞌutaiyame pücaꞌitiꞌavieta, 
cacunicü pücaꞌenucanani. 
Vapai püta pecayeni, teüteri 
meꞌatahaxüaximetü memixeiyacü 
hecüariyaya. 34 Mericüte, tahüxie 
tavaiyari cüxemeya canihücütüni. 
Xüca ꞌahüxi ꞌaixüa reuꞌerieca, 
ꞌaixüa ꞌiyaricü xüca petiꞌamicuani, 
pecanihecüariviyarieca ꞌavaiyarisie 
naime. Me xüca ꞌaxa ꞌaneni ꞌahüxi, 
pecatiꞌamimütü ꞌavaiyarisie 
pecaniyüriyarieca. 35 ꞌAyumieme 
queneꞌacuerivayurieca, ꞌahesüa 
mieme cüxeme capa ꞌuyürecü. 36 Xüca 
ꞌavaiyarisie pehecüariviyarieca 
naimesie, tixaü catiyürivecacu, naitü 
canihecüacamücü, cüxeme que 
matihecüariviya xavatütü.
Quesusi que mütivaniuquimacai 
Pareseusixi, müme ꞌinüaricü 
memüteꞌüquitametetücai vahamame 
(Mateu 23:1‑36; Mar icux i 
12:38‑40; Rucax i 20:45‑47)
37 Mericüsü tiuhayevacu, 
Pareseutütü nitaꞌinieni hesüana 

150

müticuanicü. Muva heutahaca 
mana nayerüni. 38 Pareseu ꞌixeiyaca 
niuhüxiyani mücaꞌucamaimacü 
meri caticuaivetü cuxi. 39 Hicü 
Tiꞌaitame müpaü tinitahüave, 
Hicümüsüari xeme Pareseusixi 
tecüxi xacü herie xepücaꞌitiva, 
peru yutaüta xepühüpüne 
xetenavacutü ꞌaxa xeteyurietü. 
40 ꞌAsixepücatemate. Que 
müꞌane mitavevi herie taütanata 
catitavevi. 41 Masi taütana 
miemecü xequeteneyumicuani 
xeteyucanenimayatü, mücücü naitü 
ꞌitiyatü nayeimücü xehesie mieme.
42 Perusü xüa ꞌui xeme 
Pareseusixi. Tamamata taparisie 
mieme, xei tapari xepüyuvaüriya 
xemixatüanicü Cacaüyari 
yerüvavuena xura naime tupiriyasie 
mieme peru xepücayuvaüriya 
heiseriemecü yaxemütecahunicü, 
xepücayuvaüriya 
xeminaquiꞌeriecacü Cacaüyari. 
Müpaü püta püreuyevese müpaü 
xemüteyuriecacü, siepüre 
xecatehayevatü xei tapari 
xeꞌixatüatü.
43 Xüa ꞌui xeme Pareseusixi. 
Püxenaque yunaime vahüxie 
xemayeyaxecü tuquita, 
xemüvaüritüariecacü quiecari 
hixüapa. 44 Xüa ꞌui xeme. Teuquiya 
mücaꞌaviesiepaü xecaniꞌaneneni. 
Teüteri teuquiya mecaniquesinani 
ꞌasimecatemaitü.
45 Mericüsü xevitü ꞌinüaricü 
mütiꞌüquitametücai müpaü 
tinitahüave, Tiꞌüquitame, müya 
peꞌutaitü pepütasiniuquima tameta. 
46 ꞌIya müpaü tinicühüaveni, Xüa ꞌui 
xemetari ꞌinüaricü xemüteꞌüquita. 
Teüteri xepüvarutiꞌicatüva 

151
ꞌicate mücuanivecü. Vaꞌicate 
xemücumaüvani ni yuꞌitüvamecü 
xepücayuvaüriya xevaparevienique.
47 Xüa ꞌui xeme. Texaxatamete 
vateuquiya ꞌinüariyari 
xecanivevieca, xeꞌuquiyarima 
mevarucuicu. 48 ꞌAyumieme 
xepüyuhecüata, xeꞌiyari 
yacaniꞌaneneni xeꞌuquiyarima que 
memüteꞌuyuri. Müme mepüvarucui, 
xeme vaꞌinüari xepüvevi.
49 Cacaüyari timaivetü 
ꞌayumieme müpaü 
niutayüni, Texaxatamete 
nepüvatanüꞌairiexüani nüꞌarisixi 
meta. Hipame müme mepüvacuini 
mepüvaruveiyani. 50 ꞌAyumieme 
hicü miemete teüteri vahesie 
catinahüivamücü yunaime 
texaxatamete vaxuriyacü 
cuie munetüariesie hicüque 
mütayeurivecü, 51 Haveri 
xuriyayacü meri  ꞌasita Sacariya 
xuriyayacüque mumierie 
mürayutimavatüre heyeyaca 
tuquita cahetaꞌavetü. Hü, 
yanepütixecühüave, hicü miemete 
teüteri vahesie catinahüivamücü.
52 Xüa ꞌui xeme ꞌinüaricü 
xemüteꞌüquitamete. Xepinava 
quitenie yaviyari cümana 
teüteri metemaivavemete 
memacünequecai. Xemetütü 
xepücaꞌayeꞌaxüavave, xepüvanena 
hipame memayeꞌaxüaniquecai.
53 Mericüsü vayeyacu müme 
ꞌinüaricü memüteꞌüquitametetücai 
Pareseusixi yunaitü 
menitixeümatücüne cuini 
mieme. Menitiꞌivaviyatücüne 
müticuxatanicü vaücava hepaüsita 
54 meꞌihupietü memiviniyanicü 
niuquieyacü.

Rucaxi 11 ,  12

Tiyucuxanariyame Pareseusixi 
vahesüa mieme
12  Mericüsü ꞌana teüteri vaüca 
miriyari meyupaümetü 
meyucuxeüriecu yuquetasie 
meꞌaꞌuvecacu, nisutüani müpaü 
tivacuxaxatüvatü yuhesüa 
miemete teyüꞌüquitüvamete, 
Xequeneyucuerivayurieca masi 
Pareseusixi vahesüa mieme 
tiyucuxanariyame hepaüsita, yacü 
xeicüa que memüteyurie ꞌavie, 
xemeta capa xeꞌuseviximarienicü. 
2 Peru naitü müranucuname 
xeiyarietü nayeimücü, naitü 
mütiutiꞌaviesie masiücütü 
canayeimücü. 3 ꞌAyumieme 
müpaü nepaine, nai que 
xemütecuxata yüvipa, hecüaripa 
caniꞌenieriecamücü. Cayuvatü 
xemutiyuane quita, qui heima 
metiꞌutü yamecateniuhivacuni.
Que müꞌane xepümacaxe 
(Mateu 10:28‑31)
4 Müpaü nepütixecühüave 
xeme necupaniyeruma, 
xepücavamacarüca müme 
memüyüvave tavaiyari 
memümieni xeicüa peru ꞌarique 
memücayüvave ꞌasimemüteyurieni 
masi vaüca. 5 Nepütixetaxatüani 
que müꞌane xemümacarüca. 
Xequenemacarüca que müꞌane 
ꞌimieme tevi heiserie mexeiya 
meicahüanicüta xasi taiyariyarisie. 
Hü, müpaü nepütixecühüave, ꞌiya 
xequenemacarüca.
6 Tamüsü ꞌüxaviquixi que 
memütetuiya yuꞌauxüvitü huta 
senitavuyari mecateꞌayeꞌaxe. Peru 
ni xevitü müme pücatümaiyarie 

Rucaxi 12
Cacaüyari hüxie. 7 Mücü meta, 
xecüpa xemuꞌusie mieme naitü 
pütiꞌinüasieve. Xepücaheumamaca. 
Yumüiretü ꞌüxaviquixi que 
memüteꞌayeꞌatüca, xeme masi vaüca 
xepüteꞌayeꞌatüca.
Que müꞌane müyutahecüata teüteri 
vahüxie, quename nehesüa mieme 
(Mateu 10:32‑33; 12:32; 10:19‑20)
8 Müpaü nepütixecühüave, 
yunaitü memüyuhecüata teüteri 
vahüxie quename nehesüa 
memiemete, neta Yuri Tevi que 
nemütiteva necaninehecüatamücü 
quename vahesie netiviya 
Cacaüyarisüa miemete niuqui 
tuayamete vahüxie. 9 Que müꞌane 
müyucuꞌimava teüteri vahüxie 
quename nehesie camieme ꞌutaitü, 
mücüta pücamarivani Cacaüyarisüa 
miemete niuqui tuayamete vahüxie.
10 Yunaitü memüniuquixi Yuri 
Tevi hepaüsita, mecaniyüvaveni 
memüteheuyehüviyarienicü. Perusü 
que müꞌane ꞌaxa mütayüni ꞌIyari 
Mütiyupata hepaüsita, mücü 
pücayüveni müreuyehüviyarienicü.
11 Quepaucua xemanuhapanieni 
tuquipa miemete vahüxie 
teꞌaitamete heiserie memexeiya 
vahüxie, xepücayuꞌiyaritüaca 
quepaü xemütetiniuni yuhesie 
mieme, que xemutiyuane. 
12 ꞌAnatütü ꞌIyari Mütiyupata müpaü 
pütixeꞌüquitüaca que müreuyevese 
müpaü xemutiyuanenicü.
Tevi müxicutücai ꞌasimücatimaicai
13 Hicü teüteri vasata ꞌuvetü 
xevitü müpaü tinitahüave, 
Tiꞌüquitame, yaquetineutahüavi 
neꞌiva münesiꞌüitüanicü tita 

152

nehesie mütinaque taquemasi 
tita mütatiucuꞌeiriri. 14 Quesusi 
müpaü tinitahüave, Neuxei, que 
müꞌane xeꞌisücame pünesiꞌayeitüa 
xepini nemütisananicü. 15 Hicü 
müpaü tinivarutahüave, 
Xequeneyucuerivayurieca 
naimecü, xequeneyüꞌüviyani 
capa xeteyucahiveꞌeriecacü 
ꞌaxa mütiꞌanecü. Piniteya 
ranuyuhayevacacu pücatucari. 
16 Hicü ꞌüxasi hepaüsita ticuxatatü 
tinivarutiꞌüquitüatüyani müpaü 
ꞌutaitü, Tevi müxicutücai cuie 
nexeiyacaitüni cuini mieme 
mütiutixuxuavitüvacai. 17 Hicü 
müpaü tiniyücühüavecaitüni 
yuꞌiyarisie, Quesü netiyurieni. Tixaü 
nepücarexeiya haque nemeitiꞌuta 
netüricu. 18 Hicü müpaü niutayüni, 
Tamüsü ꞌipaü nepütiyurieni. 
Nepicaꞌuna necaxetunite, ꞌepapame 
masi nepütivevieni. Mana nepeitiꞌuta 
netüricu nepinite. 19 ꞌAnari neꞌiyarisie 
müpaü nepütinecühüaveni, 
Neꞌiyari ꞌacu, vaüca pinite 
pecatiniutiꞌuta müixa viyarisie 
mieme. Queneꞌuxipieca quetinecuaca 
quetineꞌieca peꞌatemavietü. 20 Perusü 
Cacaüyari müpaü tinitahüave, Cari 
ꞌasipepücatimate. Hicü tücacüta 
ꞌaꞌiyari pepütavaviyarieni. Tita 
pemütiutiꞌutaxü, que müꞌane piniteya 
pürayani ꞌana. 21 Yaxeicüa caniꞌaneni 
que müꞌane yuhesie mieme 
müyutiꞌusiri vaüca, peru mücaxicu 
Cacaüyari que mütixeiya.
Que mücareuyevese 
müyuꞌiyaritüacacü müyumuinanicü 
(Mateu 6:25‑34)
22 Hicü müpaü tinivarutahüave 
yuhesüa miemete teyüꞌüquitüvamete, 

153
ꞌAyumieme müpaü nepütixecühüave, 
xepücayuꞌiyaritüaca yutucari 
hepaüsita que xemütecuani, 
yuvaiyari hepaüsita que 
xemüteyutiquemaritüani. 23 ꞌIcuai 
xeicüa pücatucari, ꞌixuriqui xeicüa 
pücaravaiyari. 24 Xequenivaraꞌerivani 
cuasari. Mepücaꞌucaꞌe mepücaꞌisana. 
Caxetuni ꞌiqui mepücahexeiya. 
Cacaüyaritütü catinivamicuani. 
Viquixi que memüteꞌayeꞌaxe, xeme 
cuini mieme masi xecateꞌayeꞌaxe. 
25 Que müꞌane xeme yuꞌiyaritüatü 
püyüve ꞌeꞌutevitü mayuyeitüani 
xüca ꞌesiꞌutevini. 26 Mericü ꞌesiva 
xeicüa xüca xecayüvaveni, titayari 
xeteyuꞌiyaritüa naimecü.
27 Tuturi xequenaꞌerivani, que 
mücativita que mücatisaꞌa. Peru 
ꞌipaü nepütixecühüave, Sarumuni 
cuini mieme visi que müꞌanecai, 
visi pücaranacatücücai vahepaü ni 
xeimepaü ꞌicü tuturi. 28 Mericü xüca 
Cacaüyari müpaü tiquemaritüaca 
ꞌüxa ꞌüsita mieme hicü muxuave 
ꞌuxaꞌa huxunuta meucaxüriyani, masi 
yemecü catixequemaritüaca xeme. Cari 
ꞌesiva xeicüa yuri xepüteꞌerie. 29 Tita 
xemütecuaꞌacü xepücaꞌayumiemetetüni, 
tita xemüteꞌiecü meta, 
xepücamuinarieca. 30 Teüteri naisarie 
cuiepa miemete ꞌipaü ꞌaneneme nai 
mepücuvautüve. Xeme xeꞌuquiyari 
masi müpaü pütimate xemeiyehüvacü 
ꞌicü. 31 Xemesü xequeneyuvaüriyani 
Cacaüyari tixeꞌaitüvame mühücütünicü. 
Müpaü xeteyurietü, ꞌicü nai 
xepümiquienitari.
Que mütitiꞌuta taheima mieme 
(Mateu 6:19‑21)
32 Nemuxasima 
sepa xemücayumüire, 

Rucaxi 12

xepücaheumamaca. 
Xeꞌuquiyari caniyuvaüriyani 
mütixepitüanicü tita mürexeiya 
tiꞌaitametütü. 33 Xequetenetuaca 
yupinite, xeteyuparevietü 
xequeteneyumicuani. 
Xequenanuhuri tumini 
maname mücayeꞌirive. Taheima 
xequeneutiꞌuta tita mücatixüve, 
haque tinavayame ꞌaura 
mücaheyeica haque cuisi 
mücareticuitamava. 34 Haqueva 
xemeitiꞌuta, manata miemecü 
xeꞌiyari yacaniꞌanemücü.
Tiꞌuximayatame mücahaꞌarisie
35 Xequeneyuhaꞌaritüaca 
xeꞌayühüatücaitü xecüxeme 
tacacu. 36 Xemeta teüteri vahepaü 
xequeneyüaca yucusiyari 
memücuevie. ꞌAsimecatemaitü 
quepaucua neüquiya ꞌixüararipa 
mayeyani, mecanicuevieca 
cuitüva memüteheuyepienicü 
nuayu ꞌitupari heyuitüayu. 
37 ꞌAixüa mecaniꞌitüariecacuni 
müme teꞌuximayatamete xüca 
vacusiyari nuame varetaxeiya 
meꞌayeneniereme. Yuricü 
nepütixecühüave, panuyühüani, 
mexa ꞌaurie püvacuyasaxüani, 
mana ꞌuyeicatü pütivamini. 38 Sepa 
tücari hixüapa sepa yuimuana 
munua, müya meteyuriecacu 
xüca varetaxeiya, ꞌaixüa 
mecaniꞌitüariecacuni müme. 
39 ꞌIpaüsü xequetenemaica, xüca 
quiecame müpaü timaicaque 
quepaucua tinavayame 
munuaniquecai, pücaꞌipitüaniqueyu 
meutahanicü quitana. 40 Xemeta 
xequenehaꞌarisieca. Quepaucua 
necanuaximeme xemünesiꞌerieca, 

Rucaxi 12
Yuri Tevi que nemütiteva, ꞌana 
necaninuamücü.
Tiꞌuximayatame yamücaticamie 
(Mateu 24:45‑51)
41 Hicü Pecuru müpaü niutayüni, 
Tiꞌaitame, ꞌicü ꞌüxasi hepaüsita 
petiꞌüquitatü tame petatixata, nusu 
pepüvaxata yunaime. 42 Tiꞌaitame 
müpaü rehüave, Qui cusiyari 
que müꞌane pühüritüani yuquie 
quiecatari vacü, tucari ꞌayeꞌayu 
müvatiꞌinüasirienicü vaꞌicuai. 
Que müꞌane yamüticamie, que 
müꞌane mütiyumate, mücü 
canihüritüariecamücü. 43 Mücü 
tiꞌuximayatame ꞌaixüa 
caniꞌitüariecamücü xüca 
cusiyarieya nuame ꞌitaxeiya 
müpaü tiyurieneme. 44 Yuricü 
nepütixecühüave, yupini nai 
hepaüsita pütihüritüani. 45 Me 
xüca mücü tiꞌuximayatame 
müpaü tiyücühüaveni yuꞌiyarisie, 
Necusiyari ꞌepüreutevi 
canuavetü, xüca varutivatüyani 
teꞌuximayatamete ꞌuquisi 
ꞌucari, xüca ticucuaneni xüca 
cuꞌieneni xüca taveneni, 46 mücü 
tiꞌuximayatame cusiyarieya 
caninuamücü quepaucua 
mücaꞌicuevie, yapaucua quepaucua 
ꞌasimücatimate tiꞌuximayatame. 
Hixüata piviteni, pipitüani 
yamemücatecahu vahepaü. 47 Mücü 
tiꞌuximayatame yamütimaicai que 
mütinaquecai cusiyarieya, peru 
mücayucuhaꞌaritüa ꞌasimücatiuyuri 
que mütinaquecai, mücü cuini 
mieme canicuveiyaxüamücü. 
48 Que müꞌane püta 
ꞌasicatimaitü yamütiuyuri para 
mücuveiyaxüanicü, ꞌayüveca xeicüa 

154

pücuveiyaxüani. Que müꞌane 
vaüca mütiumiquie, mücü vaüca 
pütitavaviyarieni. Que müꞌane 
vaüca mühüritüarie, vaüca masi 
pütitavaviyarieni.
Quesusi hixüata que mütivasana 
(Mateu 10:34 ‑36)
49 Ne necaninuani tai 
nemeucahüanicü cuiepa. Xücate 
ꞌutinaisienique tüma. 50 Peuyevese 
nemaꞌivarienicü nemümierienicü, 
tevi que müranucanamiepaü hacü 
quepaucua mucaꞌüyarie. Haveri 
mieme nepütiucaꞌeniva mexi 
caꞌayeꞌave. 51 Que xetecuꞌeriva 
nemunuacü nevapitüanique 
cuiepa memütama ꞌaixüa 
memüteyuxeiyanicü. Tixaüsietü, 
ꞌipaü nepütixecühüave, hixüata 
nemüvasanacü püta nepunua. 
52 Hicü ꞌuxaꞌatüni yuꞌauxüvitü 
xei quiyarita miemete hixüata 
mepüyusanani yuhaicatü yuhutame 
mevarayeꞌunietü, yuhutatü 
yuhaicame mevarayeꞌunietü. 
53 Hixüata mepüyusanani 
ꞌuquiyarieya ꞌeyeꞌuniecacu yunive, 
nuꞌaya ꞌeyeꞌuniecacu yuꞌuquiyari, 
varusieya ꞌeyeꞌuniecacu yunive 
ꞌuca, nuꞌaya ꞌeyeꞌuniecacu yuvarusi, 
yumuꞌeꞌema meꞌayuyeꞌuniecacu.
Titayari xecateꞌiꞌinüata ꞌicü tucarisie 
mieme, que mutayü 
(Mateu 16:1‑4; Mar icux i 8:11‑13)
54 Hicü müpaü tinivarutahüave 
teüteri, Quepaucua xemixeiya 
haivitüri ꞌeꞌaꞌenirümeme tau 
macayuyuipiquesie, cuitü 
xeputiyuane quename caviyerüme. 
Müpaü pütiyünitütü. 55 Quepaucua 
taserieta muꞌeca, müpaü 

155
xeputiyuane quename ꞌuxüca. 
Müpaü pütiyüni. 56 Xeme yacü 
xeicüa xecaniyüaca, xepiꞌinüata 
cuie que mütiyuxexeiya muyuavi 
meta. Titayari xecateꞌiꞌinüata ꞌicü 
tucarisie mieme.
Queneunütüa masixaneta, que 
mutayü 
(Mateu 5:25‑26)
57 Titayarita yücümana 
xecateheitimaivave tita 
mütiheiserie. 58 Quepaucua 
ꞌisücamesüa pemanuhanieni, huyeta 
xeꞌuhutü queneunütüa ꞌaxanetame 
masixünacü, capa ꞌisücame hüxie 
masiheꞌatüanicü, ꞌisücame capa 
masiyetuanicü tupirisüa, tupiri capa 
masiꞌanutahüanicü casariyanata. 
59 Müpaü nepümaticühüave, 
muva pepücavayeyeicani mexi 
pecatiꞌatuave naimecü.
Xüca xecateꞌuhayeva que 
xemüteyurie, xecanicuicuni, 
que mutayü
13  Mericüsü hipatü 
ꞌana meꞌuꞌaxüaca 
metenitaxatüani Carereyatari 
vahepaüsita, Piratu mütiutaꞌaitaxü 
memücuiꞌivacü mexi 
metemavatüvecai. 2 ꞌIya müpaü 
tinivacühüaveni, Que xetecuꞌeriva. 
Müya memüteꞌucuinixücü que 
metemasiücü, quename mümetütü 
masi yemecü ꞌaxa meteyuriecai, 
hipatü Carereyatari yunaitü ꞌaxa 
que memücateꞌuyuri. 3 Pücatixaü. 
Masi müpaü nepütixecühüave, xüca 
xecateꞌuhayeva que xemüteyurie 
xeme, vahepaü xecanicuiꞌivacuni 
yunaitü. 4 Müme meta 
tamamata heimana ꞌatahaicatü 

Rucaxi 12 ,  13
memüyupaümecai vahesie mucave 
mücü tuxi Siruhesie müvarucui, 
que xetecuꞌeriva müme vahepaüsita. 
Que metemasiücü quename masi 
cuini mieme vahesie rahüivacai, 
hipatü teüteri Querusareme 
memütama yunaime vahesie que 
mücarahüivacai. 5 Pücatixaü. Masi 
müpaü nepütixecühüave, xüca 
xecateꞌuhayeva que xemüteyurie, 
yaxeicüa xecanicuiꞌivacuni yunaitü.
Cüye mücaꞌutixuaverixü hepaüsita 
ticuxatatü, que mütiꞌüquitacai
6 Mericüsü ꞌicü ꞌüxasi hepaüsita 
ticuxatatü tiniꞌüquitacaitüni. Tevi 
ꞌaniucateitüni cüye mucaꞌiteüritaxü 
yuharaverita. Mana niꞌaxecaitüni 
ꞌicuaxi cuvaunetü cüyesie mieme. 
Cacanitaxexeiyacaitüni. 7 Hicü 
haraverita mühüritüariecai 
müpaü tiniutahüave, Camüsü 
haica viyari nepeucuyeixüa 
ꞌicuaxi necuvaunetü ꞌicü cüyesie 
mieme. Nepücaꞌitaxeiyave. 
Quenahüva, titayari cuie tisevixima 
xeicüa. 8 Peru tihüveme müpaü 
tinicühüaveni, Cusiyari ꞌicü visie 
queneuhayeva xeicüa, mexi 
hetüana nehecuieviyatüyani mexi 
havunu nehavivietüyani. 9 Xüca 
ꞌutixuavere ꞌaixüa püyüni. Me 
xüca catixaütüni, tepehüani que 
pemaine.
Quesusi que mürenayehüa 
ꞌuca ꞌuxipiya tucariyarisie
10 Mericüsü ꞌuxipiya tucarisie 
tiniꞌüquitacaitüni heiva xeime 
tuquita. 11 ꞌUca mana nayecateitüni 
cacaüyari ꞌaxa müꞌane 
miviyacai tamamata heimana 
ꞌatahaica viyari ꞌiveranariyatü. 

Rucaxi 13
Nanacatusicaitüni, pücayüvecai 
müyutaseiriyacü naime. 12 Hicü 
Quesusi ꞌixeiyaca yuꞌaurie 
ꞌitahüaveca müpaü tinitahüave, ꞌUca 
pepuxünarie que pemütiveranicai. 
13 Hesiena ꞌutimecu yapaucua 
niutaseire. ꞌAixüa nainecaitüni 
Cacaüyari hepaüsita. 14 Hicü 
tuqui vaꞌüya haꞌatü Quesusi 
menayehüacü ꞌuxipiya tucarisie, 
müpaü tinivarutahüave 
teüteri, ꞌAtaxevitü tucari 
puxuave quepaucua meuyevese 
yamütiꞌuximayacacü. Mücü 
tucarisie ꞌayumieme xequeneꞌaxeni 
xequenanayexürivani, peru ꞌuxipiya 
tucarisie pücatixaüsietü. 15 Hicü 
Tiꞌaitame müpaü tinitaꞌeiya, 
Cari xeme yacü xeicüa xepüyüa. 
Yuxexuitü xeme ꞌuxipiya 
tucariyarisie xecatevaxüna 
yupuixisixi yupuxuri haque 
memacuvü, xecatevarehapana 
xecatevaharitüva. 16 ꞌIcü ꞌuca 
ꞌApurahami caninuꞌayatüni, peru 
Cauyumarie necuviecaitüni 
tamamata heimana ꞌatahaica viyari. 
Careuyevese ꞌuxipiya tucarisie 
müxünarienicü ꞌacuvietü. 17 Müpaü 
ꞌutayücu meniuyutiteteviya yunaitü 
memeyeꞌuniecai, hipatü teüteri 
yunaitü meyutemamaviecacu nai 
que mütiyurienecaicü marivemecü.
Musitasa ꞌimüariyari hepaüsita 
ticuxatatü, que mütiꞌüquitacai 
(Mateu 13:31‑32; Mar icux i 4:30 ‑32)
18 Hicü müpaü niutayüni, Queri 
tiꞌane Cacaüyari tiꞌaitametücacu. 
Que ꞌaneme ꞌüquisicayari nexatatü 
nepihecüatani. 19 Musitasa 
ꞌimüariyaripaü caniꞌaneni. 
Tevi ꞌenutücüca yuharaverita 

156

neicaxürieni. ꞌUtavereca cüye 
nayani. Viquixi taheima miemete 
meniyutiꞌituatüvacaitüni 
mamateyasie.
Pa cuxanariyame hepaüsita 
ticuxatatü, que mütiꞌüquitacai 
(Mateu 13:33)
20 Hicü tavari müpaü niutayüni, 
Que mütiꞌane Cacaüyari 
tiꞌaitametücacu, que ꞌaneme 
ꞌüquisicayaricü nepihecüatani. 21 Pa 
cuxanariyamepaü caniꞌaneni. ꞌUca 
ꞌenuꞌüca nitimuina pa mütüxiyarisie 
haica ꞌaxuvayarisie, ꞌariqueque 
naitü niuticuxanare.
Quitenie ꞌesimayeva 
(Mateu 7:13‑14, 21‑23)
22 Hicü quiecarite ꞌemacuyeyeusie 
ꞌesimüyeyeusie caniuyeicacaitüni 
tiꞌüquitatü, Querusareme ꞌuyemietü. 
23 Mericüsü xevitü müpaü 
tinitaꞌivaviya, Tiꞌaitame, hipatü 
xeicüa metetavicueisitüariexime. 
ꞌIya müpaü tinivarutahüave, 
24 Xequeneyumexüitüaca 
xemeutahaxüanicü quitenie 
ꞌesimayevasie. Müpaü 
nepütixecühüave, ꞌarique 
yumüiretü meneutahaxüacucacuni 
peru meniyutatexicuni. 25 Quiecame 
ꞌanucuqueme quepaucua 
müreunani quitenie, ꞌana 
xeme tacua xeniyuhayevacuni 
ꞌitupari xeyuitüatüvetü müpaü 
xeꞌutiyuatü, Tiꞌaitame ꞌacu, 
quetatineuyepiri. Peru mücü 
müpaü tinixetahüavimücü, Ne 
nepücaxemate haque xememiemete. 
26 ꞌAna xenisutüacuni müpaü 
xeꞌutiyuatü, Tame ꞌahesüa 
tepütecuacai tepüteꞌiecai, ꞌecüta 

157
tacaye ꞌutüa pepütiꞌüquitacai. 
27 ꞌAna müpaü tinixetahüavimücü, 
Nepücaxemate haque xememiemete. 
Nehesüa xepücamiemete, 
xequeneutayeixüa. Cari yunaitü 
yaxepüteyurie que mücatiheiserie. 
28 Mana xeniutisuanacuni 
xecaniyutaquevecuni, quepaucua 
xemüvaxeiya ꞌApurahami 
ꞌIsahaqui Cacuvu texaxatamete 
yunaime mana meꞌuꞌuvame 
haque Cacaüyari müreꞌaita, 
xeme püta xeꞌanuyexüriyayu. 
29 Tau matineicasie miemete 
macayuyuipiquesie miemete 
mecaniꞌaxüacuni, taserieta miemete 
taꞌutata miemete meteꞌaxüani meta. 
Mexa ꞌaurie menayaxicuni haque 
Cacaüyari müreꞌaita. 30 Camüsü, 
hicü miemete ꞌimatüremete, 
hipatü müme ꞌana mexüacate 
mecanacünicuni, hicü miemete 
mexüacate meta, hipatü müme 
ꞌimatüremete mecanacünicuni.
Quesusi yuhiverietü que mutayü 
Querusareme quiecatari vahepaüsita 
(Mateu 23:37‑39)
31 Mericüsü ꞌana Pareseusixi 
hipatü hesüana meniuꞌaxüani 
müpaü meteꞌicühüavetü, 
ꞌUma quenemie, Herurexi 
pümasimiemücü. 32 ꞌIya 
müpaü tinivarutahüave, 
Müpaü xequetenehüaviyu 
nesimariutame, Neuxei, ne hicü 
ꞌuxaꞌa nepüvaranuyenüꞌavani 
cacaüyarixi ꞌaxa memüꞌanene 
memüvatixünacü teüteri, 
nepüvaranayexürieni tecuicuicate. 
ꞌAyeimana nepayeꞌatüarienitütü. 
33 Mücü xeicüa, neuyeveca 
hicüꞌuxaꞌa nemücuyeicanicü 

Rucaxi 13 ,  14
varie meta. Vaüriyarica 
peuyevese yunaitü texaxatamete 
memücuiꞌivacü Querusareme, 
xaüsie pücatixaü. 34 Querusareme, 
Querusareme, ꞌahesie quiecatari 
mecanivacuica texaxatamete, 
mecanivatituaxani müme 
ꞌahesüa memeyenüꞌariva. Müixa 
que nemütivacuxeürimücücai 
ꞌanivema, vacana yupixüxüisi que 
mütivacuxexeürivapaü yuꞌanatüa. 
Mepücayuvaüriyacai. 35 Camü 
xequi pücuꞌeiriva ꞌuyemavetü. 
ꞌIpaü nepütixetahüave, tavari 
xepücanesixeiya mexi tucari 
caꞌayeꞌave quepaucua müpaü 
xemutiyuaneni, ꞌAixüa que 
ticühüavarüvani que müꞌane 
Tiꞌaitamesüa miemetütü munua.
Quesusi que mürenayehüa 
tevi meuhatücatei
14  Mericüsü Quesusi xeimesüa 
ninuani ꞌuxipiya tucarisie 
ticuanique. Mitaꞌini teüteri 
vaꞌuquiyarima canixevitütücaitüni 
Pareseutütü. Müme menihupiecaitüni. 
2 Hicü tevi meuhatücatei hüxiena 
nacateitüni. 3 Quesusi müpaü 
tinivarutaꞌivaviya müme ꞌinüaricü 
memüteꞌüquitametetücai Pareseusixi 
meta, Catitauniva ꞌuxipiya 
tucarisie menayehüanicü tevi, 
pücatauniva nusu. 4 Müme cayuvatü 
meniumacaitüni. Hicü ticuicame 
ꞌumayüaca nenayehüani neinüꞌani. 
5 Hicü müpaü tinivacühüaveni, 
Xevitü xeme xüca puxuya heucaveni 
müvatixavasie, ya puixieya xüca 
heucaveni, cuitü cativatihana 
ꞌuxipiya tucarisie. 6 Mepücayüvavecai 
tixaü memutiyuanenicü ꞌicü 
hepaüsita.

Rucaxi 14

Neüquiya ꞌixüaramete
7 Hicü varuxeiyaca que 
memütehenuyexeiyacai haque 
masi ꞌaixüa müꞌanenecai 
memayaxecü, ꞌüxasi hepaüsita 
ticuxatatü tinivarutiꞌüquitüatüyani 
müme memutaꞌinierie. Müpaü 
tinivarutahüave, 8 Quepaucua 
tevi müxetaꞌinieni neüquiya 
ꞌixüararipa, haque masi ꞌaixüa 
müꞌane, mana xepücaꞌayaxiqueni. 
Cauca xeime masi veꞌeme ꞌutaꞌinie, 
ꞌecü ꞌesiva peveꞌemetücacu 
xeicüa. 9 ꞌAhesüa nuame que 
müꞌane müxeꞌutaꞌini müpaü 
pümaticühüaveni, Queneupitüa 
ꞌicü püta ꞌena mayerünicü. ꞌAna 
ꞌecü peꞌateviyatü ꞌimatüreme 
ꞌüparieyasie peꞌacaitü pepayani. 
10 Masi quepaucua pemütaꞌinierieni, 
mana quenayexi ꞌimatüreme 
ꞌüparisie. Quepaucua munuani que 
müꞌane mümasiꞌutaꞌini, müpaü 
pümatitahüave, Nehamicu, ꞌuma 
püta quenayexi ꞌaurava ꞌura. ꞌAna 
visi püraniuvani ꞌahepaüsita 
yunaime ꞌahamatü memutaꞌinierie 
vahüxie. 11 Yunaitü tixaütü 
metehümetüme memayuyeitüva, 
tixaü mecatehümetütü 
mecanayeitüariecuni, peru que 
müꞌane tixaü catihücütüme 
mayuyeitüva, mücü tixaütü 
tihücütütü canayeitüariemücü.
12 Hicü müpaü tinitahüave que 
müꞌane mitaꞌini, Quepaucua ꞌicuai 
pemüvevieca ya tuca ya taicai, 
pepücavaꞌinieca ꞌahamicuma 
ꞌaꞌivama ꞌamarema ꞌauravatari 
memeucaꞌu xeicüa, tavari capa 
müme memasiꞌutaꞌinienicü, 
capa perapiniyariecacü. 13 Masi 

158

quepaucua ꞌicuai pemüvevieca, 
quenivaꞌinieca müme 
memümamave memümamavavaqui 
memühurietüca memacücüpe 
püta. 14 Müme tixaü 
mepücatehexeiya cümana 
tavari memümateꞌapiniriecacü. 
Müpaü petiyurienetü ꞌaixüa 
pecaniꞌitüariecamücü, tavari 
pepürapiniyarieca quepaucua 
memanucuꞌuni müme heiseriemecü 
yamemütecahu.
ꞌIcuai mariveme hepaüsita 
ticuxatatü, que mütiꞌüquitacai
15 Hicü memutaꞌinierie xevitü, 
ꞌicü ꞌuꞌenieca, müpaü tinitahüave, 
ꞌAixüa caniꞌitüarieca que müꞌane 
mürecuani haque Cacaüyari 
müreꞌaita. 16 Peru Quesusi 
müpaü tinicühüaveni, Xevitü 
tevi ꞌicuai niuvevieni mariveme. 
Yumüireme nivarutaꞌinieni. 17 Hicü 
tucari ꞌayeꞌacu memütecuanicü, 
neinüꞌani yuhesüa mieme 
tiꞌuximayatame müpaü 
tivatahüaveque memutaꞌinierie, 
Xequenacüni, hicürixüa 
pücuhaꞌarisie. 18 Hicü yuxexuitü 
yunaitü meniuyutiꞌimatücüne. 
Xevitü meri müpaü tinitahüave, 
Cuie nepenanai, peuyevese 
nemixeiyamiecü. Nepücayüve 
nemümiecü, quenereuyehüviri. 
19 Xevitüta müpaü titahüavixü, 
Puixisixi nepüvarenanai ꞌauxüme 
yutayari. Nevaretaꞌinüataque 
nepümie. Nepücayüve nemümiecü, 
quenereuyehüviri. 20 Xevitüta 
müpaü titahüavixü, ꞌUca 
nepuvitütüarie, ꞌayumieme 
nepücayüve nemümiecü. 21 Hicü 
tiꞌuximayatame nuaca müpaü 

159
tinitahüave yucusiyari. Hicü 
quiecame ꞌuyehaꞌaca müpaü 
tinitahüave yuhesüa mieme 
tiꞌuximayatame, Cuitü quiecarisie 
quenemie caye ꞌutüa huyeta. 
Memümamave memümamavavaqui 
memacücüpe memühurietüca 
quenivaravitüqui ꞌuva. 22 ꞌArique 
müpaü niutayüni tiꞌuximayatame, 
Cusiyari, que pemütiutaꞌaitaxü 
yanepütiuyuri. Mepücahüpüne 
cuxi. 23 Hicü cusiyarieya müpaü 
tinicühüaveni yuhesüa mieme 
tiꞌuximayatame, Huyeta quenemie 
tesariya que mütiucumane, 
vaüriyarica quenivarepitüa 
memahucü nequita memütahünecü. 
24 ꞌIpaü nepütixecühüave, müme 
memutaꞌinierie, ni xevitü müme 
pücaheꞌinüata neꞌicuai.
Que mürayeꞌaxe xüca 
Cürisitusie tiviyani
25 Mericüsü yumüiretü teüteri 
ꞌutümana meniuhucaitüni. Taꞌaurie 
ꞌaveca müpaü tinivarutahüave, 
26 Xüca nehesüa nuani, xüca 
cavaꞌuxiveꞌerieca yuꞌuquiyari 
yuvarusi yüꞌüya yütüriyama 
yuꞌivama, xücate caꞌiꞌuxiveꞌerieca 
yutucari meta, pücayüve 
nehesüa mieme tiyüꞌüquitüvame 
mayuyeitüvanicü. 27 Que müꞌane 
mücayuvaüriya curuxisie 
mümierieni, que müꞌane nehamatü 
mücaꞌuyeica, mücü pücayüve 
nehesüa mieme tiyüꞌüquitüvame 
mayuyeitüanicü. 28 Xevitü xeme 
xüca tuxi tavevimücüni, mana 
carayerüni merie titiꞌinüataque 
que mürayeꞌaca, xüca heixeiyani 
cümana minüni, me xüca 
catixaütüni. 29 Simiyenituyari 

Rucaxi 14 ,  15
tavevieyu, yutatexieyu minünicü 
ꞌaixüa pücayüni, yunaitü 
mecanitinanaimatücüne 
memüneniere 30 müpaü 
meꞌutiyuatü, ꞌIcü tevi qui 
caniusutüani, püyutatexie pücaꞌinü. 
31 Xeime cuiepa tiꞌaitame xüca 
yemieximeni xeime tiꞌaitamematü 
memüyutacuinicü, mana meri 
carayerüni, müpaü tiyücühüavetü 
tamamata miriyari varavitütü xüca 
ꞌacu yüveni menucunaquecü ꞌiya 
xei teviyari miriyari varavitütü 
hepana mamie. 32 Me xüca 
catixaütüni, teva heyeicacacu 
cuxi neüquixivieya, nüꞌarisixi 
penunüꞌairieni, pitavavirieni 
ꞌaixüa memüteyuxeiyanicü. 
33 Yaxeicüatari yunaitü xeme xüca 
yupinite nai xecateꞌucuꞌeirieni, 
xepücayüvave nehesüa 
miemete teyüꞌüquitüvamete 
xemayuyeitüvanicü.
ꞌUna hamuritü que mürayuyeitüa 
(Mateu 5:13; Mar icux i 9:50)
34 ꞌUna ꞌaixüa caniꞌaneni. 
Xücate ꞌuna hamuritü ꞌayanique, 
titacü raꞌusiürequeyu ꞌunatütü. 
35 Aixüa cacaniꞌaneniqueyu 
cuiepa meviviyanicü ni xasipa. 
Nanuyehüiyamücü xeicüa. Xaütü 
netü muꞌenaxü queꞌuꞌena.
Muxa meuyevecai hepaüsita 
ticuxatatü, que mütiꞌüquitacai 
(Mateu 18:10 ‑14)
15  Mericüsü müme 
cuviyexunusie mieme 
memüteyetuiriyari ꞌaxa 
teyuruvamete meta hesüana 
meniꞌaxecaitüni yunaitü 
meꞌiꞌenienique que müticuxatacaicü. 

Rucaxi 15
2 Hicü Pareseusixi, müme 
ꞌinüaricü memüteꞌüquitametetücai 
meta, meniniuquixiecaitüni 
müpaü meꞌutiyuatü, ꞌIcü ꞌaxa 
teyuruvamete canivanaquiꞌerieca, 
vahamatü tinecuaca.
3 Hicü ꞌicü ꞌüxasi hepaüsita 
ticuxatatü tinivarutaꞌüquitüani 
müpaü ꞌutaitü, 4 Xevitü xeme 
xüca xei sienituyari varexeiyani 
yumuxasi, xevitü xüca heuyeveni, 
mana ꞌüxapa cativacuꞌeirieni 
hipame nauca teviyari 
heimana tamamata heimana 
ꞌatanaucame, cativaumie meuyeve, 
ꞌitaxeiyameque xeicüa pütihayeva. 
5 Yuteva hetaxeiyame, yunaiparie 
heicuyeme niyemieni yutemavietü. 
6 Yuquie nuame nivacuxeürimücü 
yumarema ꞌauravatari yunaime 
müpaü tivacühüavetü, Xemeta 
xequeneyutemamavieca nehepaü, 
nemeitaxeicü nemuxa meuyevecai. 
7 Müpaü nepütixecühüave, 
hepaüna meyüatü, cuini mieme 
mecaniyutemamavieca taheima 
quepaucua xevitü mütihayeva ꞌaxa 
tiyurienetü. Nauca teviyari heimana 
tamamata heimana ꞌatanaucatü 
heiseriemecü yamemütecahu 
tixaü memücateheuyehüva 
memütehayevacü ꞌaxa meteyurietü, 
müme vahepaüsita ꞌesiva xeicüa 
mepüyutemavie.
Tumini meuyevecai hepaüsita 
ticuxatatü, que mütiꞌüquitacai
8 ꞌUca xüca tamamata tuminiyari 
hexeiyani pürata tuminiyari, xei 
tuminiyari xüca heuyehüani, 
catitaiya cüxeme, caracuꞌitieni 
yuquita, ꞌaixüa ꞌanemecü 
caticuvauni. ꞌItaxeiyameque 

160

pütihayeva. 9 ꞌItaxeiyame 
nivacuxeürimücü yumarema 
ꞌauravatari yunaime müpaü ꞌutaitü, 
Xemeta xequeneyutemamavieca 
nehepaü, netumini nemutaxeicü 
nemeiyehüacai. 10 Müpaü 
nepütixecühüave, yaxeicüa 
Cacaüyarisüa miemete niuqui 
tuayamete temavierica 
mecanexeiyani, quepaucua xevitü 
mütihayeva ꞌaxa tiyurienetü.
ꞌUquirasi nuꞌaya meuyevecai 
hepaüsita ticuxatatü, que 
mütiꞌüquitacai
11 Müpaü niutayünita, Tevi 
yuhutame nivarexeiyacaitüni 
yunivema. 12 Hicü mutaya 
müpaü tinitahüave yuꞌuquiyari, 
Neꞌuquiyari, ꞌapinisie mieme 
mücü quenetineyetuiri nehesie 
mieme mayanicü quepaümetü 
nehesie mütinaque ꞌapinitücai. 
13 ꞌAna yupini tinivayetuirieni 
yuhutame yunivema. Hicü 
yapaümexa ꞌanucayacu mutaya nai 
tiucuxeürieca teva caneyani xeime 
cuieyarisie. Yupini catineuyehüani 
mana yacü xeicüa. 14 Mericüsü 
nai tiutixütüacu, haca niutaveni 
cuini mieme mücü cuieyarisie. 
Reuyehüatü nayani. 15 Hicü mana 
quiecamesüa nuaca hesiena 
tiniuviya. Mücü neinüꞌani tuixuri 
mütivaremicuanicü cuiepana. 
16 Huxaimütü nihiveꞌeriecaitüni tita 
memütecuacai tuixuri vapinuripaü 
ꞌaneneme, peru ni xevitü pücatimi. 
17 Mericüsü ꞌucaꞌiyaritü nayani. 
Müpaü niutayüni, Neꞌuquiyarisüa 
miemete teꞌivamete pa mepexeiya 
ꞌanuyuhayevacame, ne masi ꞌuva 
nepümüxime hacacü. 18 Nepüyemie 

161
mecuxi neꞌuquiyarisüa. Müpaü 
nepüreitahüave, Neꞌuquiyari, 
ꞌaxa nepütiuyuri. Taheima 
macave yamücahainesie, ꞌecüta 
yapemücahainesie nepütiuyuri. 
19 ꞌAixüa nepücatiucaꞌiyari, heiserie 
nepücahexeiya para hutarieca 
ꞌanive nemayanicü. ꞌAhesüa 
miemete teꞌivamete vahepaü xeicüa 
quenetinepitüaca nemünehayevacü. 
20 Hicü yucuhaꞌaritüaca 
yuꞌuquiyarisüa neyani. ꞌEteva cuxi 
ꞌamiecacu ꞌuquiyarieya nixeiya, 
nitinenimayata. ꞌUtanausaca 
ꞌenucunaqueca ꞌenacaviyatücaitü 
niꞌiseni. 21 Hicü nuꞌaya müpaü 
tinitahüave, Neꞌuquiyari, ꞌaxa 
nepütiuyuri. Taheima macave 
yamücahainesie, ꞌecüta 
yapemücahainesie nepütiuyuri. 
ꞌAixüa nepücatiucaꞌiyari, 
heiserie nepücahexeiya para 
hutarieca ꞌanive nemayanicü. 
22 ꞌUquiyarieya masi müpaü 
tinivarutahüave teꞌuximayatamete, 
Xeiya ꞌaixüa, ꞌixuriqui masi 
ꞌaixüa müꞌane herie mieme 
xequenayehuri xequenanacatütüa, 
hanira xequeneucamaniri 
mamayasie, cacai meta 
ꞌücayasie. 23 Xequenehaniyu 
siqueru müvaiya ꞌaixüa müꞌane, 
xequeneumiꞌa. Tetecuatü 
tepütatemamavieca. 24 ꞌIcü nenive 
ꞌumüme neneꞌeriecaitüni peru 
nanutaniere, neuyevecaitüni 
peru niutaxeiyarieni. ꞌAna 
meyutemamavietü menacüne 
yunaitü.
25 Mericüsü masicaya xaüsie 
neyeicacaitüni. ꞌAmietü, qui 
ꞌaurie ꞌuyeicatü, nivaꞌeniecaitüni 
xavererusixi vainarurisixi. 

Rucaxi 15 ,  16
26 Yuꞌaurie ꞌitahüaveca 
tiꞌuximayatame xeime, 
nitaꞌivaviya que reyüane. 27 Mücü 
müpaü tinicühüaveni, ꞌAꞌiva 
caninuani. ꞌAꞌuquiyari canimieni 
siqueru müvaiya ꞌaixüa 
müꞌane mitanaquiꞌericü ꞌaixüa 
reuꞌeriecame. 28 Hicü masicaya 
niuyehaꞌani, pücayuvaüriyacai 
meutahanicü. ꞌUquiyarieya 
vayeyaca nicunütüvacaitüni. 
29 Müpaü tinitahüave 
yuꞌuquiyari, Neuxei, müixa viyari 
netiniꞌuximayacaitüni ꞌahesüa, 
hicü cuxi netiniꞌuximayaca. Ne 
hasuacu nepücamasicuꞌimaiyacai, 
yanepüticamiecai. Peru 
ne hasuacu capüra nunusi 
pepücanesimive, nemarema 
vahamatü nemünetemaviecacü. 
30 Hicüri ꞌicü ꞌanive ninuani 
ꞌatumini nai hetixütüaca 
ꞌucaravesixi vahesie. Cari siqueru 
müvaiya pepumi hesiena mieme. 
31 Hicü ꞌuquiyarieya müpaü 
tinitahüave, Nenive, ꞌaheyemecü 
nehesüa peniucani. Nepini naitü 
catiniꞌapinitüni. 32 Neuyevecaitüni 
temütatemamaviecacü. Camüsü 
ꞌicü ꞌaꞌiva ꞌumüme neniꞌeriecaitüni, 
peruri panutanierixü punua. 
Meuyevecai niutaxeiyarieni.
Tiꞌuximayatame yamücaticamiecai 
hepaüsita ticuxatatü, que 
mütiꞌüquitacai
16  Müpaüta tinivarutahüave 
teyüꞌüquitüvamete, Tevi 
müxicutücai caneixeiyacaitüni 
tiꞌuximayatame mühüritüariecai 
quiyacü. Müpaü tiniutahüavarieni 
quename tiꞌuximayatame pini 
reuyehüaximecai. 2 Hicü yuꞌaurie 

Rucaxi 16
ꞌitahüaveca müpaü tinitahüave, 
Titayari niuqui netiꞌenie ꞌahepaüsita. 
ꞌInüari queneneutaveviri 
ꞌahüritüaricacü. Nepücamasipitüani 
tavari pemühüritüariecacü. 
3 Hicü yuꞌiyarisie müpaü 
tiniyücühüavecaitüni 
tiꞌuximayatame, Que netiyurieneni. 
Necusiyari nehüritüarica 
pünesinavairieni. Nepücatürücaüye 
para nemütiꞌivanenicü neꞌinetü, 
nepüneteviya ꞌicuevaricü. 
4 Hicürixüa nepüretima que 
nemütiyurieneni quepaucua 
nemüpasieni quepaucua 
nemücatihüritüarieca para hipame 
vaquita nemünaquiꞌerivanicü. 5 Hicü 
yuxexexuime varahüavixüaca 
müme memüteꞌapicaquecai 
cusiyarieyasüa, müpaü tinitahüave 
meri munua, Quepaümetü 
peuyevese para pemürapicacü 
necusiyarisüa. 6 ꞌIya müpaü 
tinitahüave, Xei sienituyari 
tamüpuyari haseiti. Müpaü 
tinicühüaveni, ꞌI, ꞌaxapa 
quenanuhuri quepaümemecü 
pemaꞌacaye. Cuitü mana quenayexi, 
xeime püta quenacaꞌutüa huta 
teviyari heimana tamamata maine. 
7 Müpaüta tinitahüave xeime, 
ꞌEcüsü quepaümetü peuyevese 
pemürapicacü. ꞌIya rehüave, 
Xei sienituyari necayari türicu. 
Müpaü tinicühüaveni, ꞌI, ꞌaxapa 
quenanuhuri quepaümemecü 
pemüꞌacaye maine. Xeime püta 
quenacaꞌutüa nauca teviyari 
maine. 8 Hicü cusiyarieya ꞌaixüa 
nainecaitüni tiꞌuximayatame 
hepaüsita sepa heiseriemecü 
mücayüanecai, timaitü 
müyüanecaicü. Hicü miemete 

162

masi metemaitü mecaniyüaca 
yuteüterima vahepaüsita, hecüaripa 
miemete yamecayüacacu vahepaü.
9 Neta müpaü netinixeꞌutahüave 
xeme, teüteri yupinicü 
yamecateniyurieca que 
mücatiheiserie. Peru xeme yupinicü 
hipame xequenivatemavieritüaca. 
Müpaü xeteyurietü, quepaucua 
pini müreutipare, xemeta 
xecanitanaquiꞌerivacuni haque qui 
mücahexüvesie.
10 Que müꞌane yamüticamie 
ꞌesitipaümeme tihüritüarietü, 
mücü yacatinicamiemücü xüca 
vaücava hüritüarieca. Que müꞌane 
heiseriemecü yamücaticamie 
ꞌesitipaümeme tihüritüarietü, 
mücüta yapücaticamieni xüca 
vaücava tihüritüarieca. 11 Hipatü 
pinicü yamecateniyurieca que 
mücatiheiserie. Xeme xüca 
yaxecatecahuni müpaü ꞌaneme 
pini hepaüsita xetehüritüarietü, 
quepaicü pütixehüritüani tita 
yuricü mütipini hepaüsita, 
yaxetecahume ꞌerietü. Haquevasü. 
12 Xüca yaxecatecahuni xeime 
piniteya hepaüsita xetehüritüarietü, 
que müꞌane tita mütixepini 
pütixemini. Haquevasü.
13 Tiꞌuximayatame pücayüve 
yuhutame vahesie mieme 
mütiꞌuximayacacü yucusiyarima. 
Xeime caniꞌuxiveꞌeriecamücü 
xeime püta naquiꞌerietü, ya 
xeimesie tiniviyamücü xeime 
püta xaniꞌerietü. Xepücayüvave 
xemüteꞌuximayacacü Cacaüyarisie 
mieme yupinisie mieme ꞌaxeicüa.
14 Mericüsü Pareseusixi ꞌicü 
nai meteniuꞌenieni. Müme 
tumini memühiveꞌeriecaicü 

163
menitaveꞌeriecaitüni. 15 Hicü 
Quesusi müpaü tinivarutahüave, 
Xeme yuri xecatenivaꞌeritüaca 
teüteri quename heiserie xeyüa 
xeꞌutiyuatü, peru Cacaüyari pimate 
xeꞌiyari. Tita teüteri mamarivaveme 
memütexeiya, mücü pütixaniꞌeriva, 
Cacaüyari que mütixeiya.
Que mütiꞌane ꞌinüari niuquiyari 
hexeiyacacu, que mütiꞌane 
Cacaüyari tiꞌaitametücacu
16 ꞌInüari niuquiyari, texaxatamete 
vaniuqui mecaniꞌeniecaitüni 
teüteri Vani canuavecacu cuxi. 
Nuacuque hicüque niuqui ꞌaixüa 
manuyüne püta canicuxaxasivani, 
que mütiꞌane Cacaüyari 
tiꞌaitametücacu, yunaitü cuini 
mieme mecaniyuvaüriyani 
hesiena memüteviyanicü. 17 Masi 
pücacuaniveniqueyu muyuavi cuie 
meutiparecü, peru cuini mieme 
pücuaniveniqueyu xei ꞌutüaricayari 
xei hüxiyari mücaꞌayeꞌanicü ꞌinüari 
niuquiyari que maine.
Quesusi que mütiꞌüquitacai, 
memücuꞌeiriva vaxatatü 
(Mateu 19:1‑12; Mar icux i 10:1‑12)
18 Que müꞌane ꞌicuꞌeirieme yüꞌüya, 
xeime püta mütivitüni, mücü 
xeime püta canicumaüvani xeime 
cünaya hücütütü. Que müꞌane 
mitivitüni ꞌuca mucuꞌeiriva, mücüta 
nicumaüvani xeime ꞌüyaya.
Xicu Rasarumatü
19 Mericüsü tevi ꞌaniuyeicacaitüni 
xicutütü. Tataüravime 
nanacatücücaitüni, rinu 
ꞌixuriquiyari meta. Tucaricü 
visi tinicuacaitüni. 20 Xevitü 

Rucaxi 16

mavetü Rasaru titevatü 
mana niꞌatüarivacaitüni xicu 
quitenie. Caneuꞌesacaitüni. 
21 Nihuxaimücücaitüni, ticuaimütü 
tita müranacavivivecai xicu 
mexayasie. ꞌAsita süicüri 
meꞌacüneca menisenacaitüni 
ꞌesaya. 22 Mericüsü mümave 
niumüni. Cacaüyarisüa miemete 
niuqui tuayamete menenutivitüni 
ꞌApurahami ꞌaurie. Hicütari xicu 
tiumü tiucateuquie. 23 Müquite 
vasata ꞌucaitü neutiniere 
ꞌuximatüarietü. Tevapai nixeiya 
ꞌApurahami, Rasaruta tiuxei 
ꞌauriena ꞌuticaime. 24 Müpaü: 
tiniuhiva, Neꞌuquiyari ꞌApurahami, 
quenenenenimayaca, Rasaru 
quenanüꞌa hapa meiquenicü 
yuꞌitüvame cüsie münesixeriyacü 
nenenisie, cui nemüyüanecü 
ꞌena taipa. 25 Hicü ꞌApurahami 
müpaü niutayüni, Nenive, 
quenaꞌerivani ꞌaixüa ꞌaneneme 
pehexeiyatü pematüacü quepaucua 
pemayeyuricai, Rasaruta yaxeicüa 
ꞌaxa ꞌaneneme hexeiyatü matüacü. 
Mücü ꞌuva niunütüarieni hicü, ꞌecü 
püta pepüꞌuximatüarie. 26 Mücü 
meta, xeme tame tahixüata ꞌaqui 
ꞌemeucateva puseiriyarie, para 
müme memücayüvavenicü sepa 
memanucünicu xehesüapaitü, 
para vanata tahesüapaitü 
memücaꞌanacünecü. 27 Hicü müpaü 
tinitahüave ꞌiya, Neꞌuquiyari, 
nepümasivaviri Rasaru 
pemanunüꞌanicü nequemasisüa. 
28 Yuꞌauxüvime nepüvarexeiya 
neꞌivama. Tinivahecüatüacamücü 
müme, capa ꞌuva meꞌuꞌaxüanicü 
mürayutiꞌuximatüatüre mümetari. 
29 Hicü ꞌApurahami müpaü 

Rucaxi 16 ,  17
tinicühüaveni, Muisexi xapaya 
mecanexeiyani, texaxatamete 
vaxapa. Mequevaꞌenieca müme 
que memutiyuane. 30 ꞌIya reꞌeiya, 
Tixaü neꞌuquiyari ꞌApurahami. Masi 
xüca xevitü müquite vasata mieme 
vahesüa nuani, mepütehayeva 
que memüteyurie. 31 Mücü müpaü 
tinicühüaveni, Xüca mecavaꞌenieca 
Muisexi texaxatamete, sepa xevitü 
manucuquenique müquite vasata, 
mepücayuvaüriyaniqueyu.
Teüteri que memütecunuitüarieni 
(Mateu 18:6 ‑7, 21‑22; Mar icux i 9:42)
17  Müpaüta tinivarutahüave 
yuhesüa miemete 
teyüꞌüquitüvamete, Peuyevese 
teüteri memücunuitüarienicü, 
peru xüa ꞌui que müꞌane 
müvacunuitüani. 2 Hesiena mieme 
masi ꞌaixüa püyüniqueyu xüca 
mata ꞌacatütüarienique cüipitüana, 
xüca haramarasie heucahüiyanique, 
capa ꞌicunuitüanicü ni xeime 
ꞌime sepa vaüca memücamariva. 
3 Xequeneyüꞌüviyani 
xeme. Xüca ꞌaꞌiva ꞌaxa 
masiꞌuyurieni, queneunütüa. 
Xüca tihayevamücüni que 
mütiyurienecai, quetineuyehüviri. 
4 Sepa xei tucarisie müixa ꞌaxa 
masiꞌuyurienique ꞌatahutamexa, 
tavari xüca ꞌatahutamexata 
ꞌucunuanique ꞌahesüa, Nepütihayeva 
que nemütiuyuri, utaitü, 
quetineuyehüviri ꞌecü.
Quetanepitüaca masi vaüca 
yuri temüteꞌeriecacü, que 
memutiyuanecai
5 Hicü nüꞌarisixi müpaü 
metenitahüave Tiꞌaitame, 

164
Quetanepitüaca masi vaüca yuri 
temüteꞌeriecacü. 6 Tiꞌaitame 
müpaü niutayüni, Xüca musitasa 
ꞌimüariyaripaü ꞌesipemecü 
yuri xeteꞌeriecaque, müpaü 
xepüteꞌitahüavequeyu xapa 
mana muve, Quenivatixünarieni, 
haramarasie queneucaꞌiteüsie. 
Yapüticamieniqueyu que 
xemutiyuane.
Que müreuyevese 
yamütiyurienenicü tiꞌuximayatame
7 Xevitü xeme xüca 
tiꞌuximayatame hexeiyani 
mucuiesanane ya muxasi müvahüne, 
xüca nuani tiꞌuximayatame 
retahayevame, müpaü quetitahüave, 
Quenayeꞌa xeiya, quetinecuaca. 
8 Pücatixaü, müpaü masi cusiyari 
catitahüave, ꞌAixüa quetineuyuri 
para nemüticuanicü ne, 
queneꞌatiquemaritüa quenaꞌahüa 
quenetineumicua mexi neticuaꞌa 
mexi netiꞌie. ꞌArique mücaque 
pepüticuani pepütiꞌieni ꞌecütari. 
9 Pamüpariyusi que ꞌipitüani 
tiꞌuximayatame yatiyurienecacu 
que mütiuꞌaitüarie. Tixaü 
xüari. 10 Xemetari yaxeicüa, 
quepaucua yaxemüteyurieca 
nai que xemüteꞌuꞌaitüarie, 
müpaü xequeneutiyuaneni, 
Teꞌuximayatamete tecanihümetüni 
xeicüa, tixaütü tahesie pücatinaque. 
Que müreuyevecai xeicüa 
tepüteꞌuyuri.
Tamamata que memüteꞌuꞌitiya, 
cuiniya müvaviyacai
11 Mericüsü Querusareme 
ꞌuyemietü Samariya cuieyari 
Carereya cuieyari mayunaquecaisie 

165
niuyemiecaitüni. 12 Xeime 
quiecarisie taꞌaximecacu tamamata 
ꞌuquisi menenucunaque cuiniyacü 
memücaꞌitiyatücatei. Teva 
metiꞌutü 13 meniutihivacaitüni 
müpaü meꞌutiyuatü, Quesusi 
ꞌacu, Tiꞌüquitame ꞌacu, 
quetanenenimayaca. 14 Varuxeiyaca 
müpaü tinivarutahüave, Xequenehu 
maraꞌacate memüxexeiyacü. 
Hicü meꞌuyehutü meꞌitiyatücaitü 
mecanacüne. 15 Hicü xevitü müme 
ꞌuniereca que müranayehüiya, 
pucunua ꞌaixüa ꞌutaitü Cacaüyari 
hepaüsita, carima ꞌutaniutü. 
16 Niutihüximaqueni Quesusitüa 
pamüpariyusi ꞌipitüatü. Mücü 
Samariya caniquiecametücaitüni. 
17 Hicü Quesusi müpaü 
niutayüni, Tamamata 
mecateꞌuꞌitiya. ꞌAtanaucatü 
que meteheuyunixü. 18 Hipatü 
mecatexuave memüyuvaüriya 
memucunuaxüanicü para ꞌaixüa 
memutiyuanenicü Cacaüyari 
hepaüsita, ꞌicü xaüsie quiecame 
xeicüa punua. 19 Hicü müpaü 
tinitahüave, Quenanucuquexi 
quenemie. Yuri pemütiutaꞌericü, 
ꞌayumieme peputavicueisitüarie.
Quepaucua tucari mayeꞌaniquecai 
para Cacaüyari misutüanicü tiꞌaitatü 
(Mateu 24:23‑28, 36 ‑41)
20 Mericüsü Pareseusixi 
menicuꞌivaviyacaitüni quepaucua 
mayeꞌaniquecai tucari para 
Cacaüyari misutüanicü tiꞌaitatü. 
Müpaü tinivarutahüave, Tanieretü 
xeicüa ꞌasipücaretimani quepaucua 
misutüani tiꞌaitatü Cacaüyari. 
21 Pücayüveni müpaü mütayüni, 
Camü ꞌena, camü ꞌuma. Que 

Rucaxi 17
mütiꞌane Cacaüyari tiꞌaitametücacu, 
ꞌari xesata canisutüani tiꞌaitatü.
22 Hicü müpaü tinivarutahüave 
teyüꞌüquitüvamete, Tucari 
canayeꞌamücü quepaucua 
müpaü xemutiyuaneni, Xüca 
tüma ꞌayeꞌanique Yuri Tevi 
tucarieya siquere xevitü, peru 
xepücaꞌixeiya mücü tucari. 
23 Müpaü mepütexetahüave, 
Camü ꞌuma peyeica, camü 
ꞌena. Xepücatayeixüani, 
xepücavaranuveiya. 24 Merücariya 
naisarie que mütihecüarivie 
muyuavi ꞌumerücatü taserieta 
taꞌutatapaitü, yaxeicüa neta 
müpaü nepütimasiücüre naisarie 
netucari ꞌayeꞌayu Yuri Tevi que 
nemütiteva. 25 Perusü neuyeveca 
meri vaüca nemüticuinecü, 
memünesitixaniꞌerienicü hicü 
miemete teüteri neuyevecata. 
26 Que mütiuyü quepaucua 
Nuhexi ꞌamuyeicacai, yaxeicüa 
catiniyümücü quepaucua netucari 
mayeꞌani. 27 ꞌAna mepütecuatüvecai 
mepüꞌietüvecai mepüneneüquecai 
mepüvatavitütüvacai. ꞌAriqueque 
tucari nayeꞌani quepaucua Nuhexi 
canuvasie meutaha. ꞌAna ha tiyaca 
nivarucaꞌuna yunaime meniutihauni. 
28 Müpaürita que mütiuyü 
quepaucua Ruti ꞌamuyeicacai 
yapütiyüni. ꞌAna mepütecuatüvecai 
mepüꞌietüvecai mepütenanecai 
mepütetuacai mepucaꞌesacai 
mepüquitüvecai. 29 Tucari ꞌayeꞌacu 
quepaucua Ruti meyetüa Surumasie, 
ꞌana tai niucaviye ꞌasupüre nütü, 
nivareuyehüani yunaime. 30 Müpaü 
catiniyümücü mücü tucarisie 
quepaucua nemasiücütü nemayani, 
Yuri Tevi que nemütiteva.

Rucaxi 17 ,  18
31 ꞌIya tucarisie que müꞌane 
caxetunisie macaca ꞌuxipietü, 
piniteya quita tiyepicacu, mücü 
ꞌanacayame pücativayepini. 
Yaxeicüata que müꞌane yuvaxata 
meyeica yuꞌutüma pücanuani. 
32 Xequenaꞌerivani Ruti ꞌüyaya 
que muꞌitüarie. 33 Que müꞌane 
müyutavicueisitüamücü 
niyutatümaiyamücü. Que 
müꞌane müyutatümaiya, mücü 
niyutavicueisitüamücü yemecü.
34 Yanepütixecühüave, ꞌiya 
tücarisie yuhutatü mepücahini 
xei ꞌutayarisie. Xevitü 
nanutivitüquiemücü, xevitü 
pücuꞌeiriva. 35 Yuhutatü 
mepütüxüni ꞌaxeicüa. Xevitü 
panutivitüquieni xevitü pücuꞌeiriva. 
36 Yuhutatü vaxata mepeꞌuvani. 
Xevitü panutivitüquieni, xevitü 
pücuꞌeiriva.
37 Müpaü metenicühüaveni, 
Tiꞌaitame haque müpaü püreyüni. 
Müpaü tinivacühüaveni, Haque 
caxari meca, mana virücüxi 
mepüyucuxeürieni.
Viyura ꞌisücame vahepaüsita 
ticuxatatü, que mütiꞌüquitacai
18  Mericüsü ꞌicü ꞌüxasi 
hepaüsita ticuxatatü 
müpaü tinivarutaꞌüquitüani 
quename heuyevese yuheyemecü 
müyuneneviecacü, cavaüripietü. 
2 Müpaü niutayüni, ꞌIsücame 
xeime quiecarisie necateitüni. 
Cacaüyari pücamacarücai ꞌiya, 
pücavaꞌeniecai teüteri. 3 Mericüsü 
ꞌuca cünaya mumü mana 
necateitüni mücü quiecarisie. 
ꞌIsücamesüa niꞌaxecaitüni 
müpaü ꞌutaitü, Heiserie 

166

queneneupitüa münesiꞌayeꞌunie 
yamücatiyurienenicü. 4 Müixa 
pücayuvaüriyacai ꞌisücame. Peru 
ꞌarique müpaü tiniyücühüavecaitüni, 
Sepa nemücaꞌimacarüca Cacaüyari, 
sepa nemücavaꞌenie teüteri, 
5 ꞌicü ꞌucarasi cünaya mumü 
canetiniꞌuxitüaca. Mecuxi heiserie 
necanipitüamücü, capa ꞌutaꞌaxetü 
nesiꞌutaxütüanicü.
6 Mericüsü Tiꞌaitame müpaü 
niutayüni, Xecaniꞌenieni niuquieya 
que mutayü mücü ꞌisücame 
heiseriemecü yamücatiyurienecai. 
7 Cacaüyari masi heiserie 
cativapitüani müme müvaranuyexei 
tucaricü tücaricü memitihivie. 
Que reutevini vaparevietü. 
8 Yanepütixecühüave, cuitü heiserie 
canivapitüamücü. Masicutatü, 
quepaucua nemunuani Yuri Tevi 
nehücütütü, yuri meteꞌeriecame 
netivataxeiya cuiepa ꞌacu.
Pareseu tivavavirivame vahepaüsita 
ticuxatatü, que mütiꞌüquitacai
9 ꞌIpaüta tiniꞌüquitacaitüni ꞌüxasi 
hepaüsita ticuxatatü, hipatü 
yuhesie yuri memüteꞌeriecaicü 
quename heiseriemecü 
yametecahucai, mevaxaniꞌerietü 
hipame. Müme müpaü 
tinivarutahüave, 10 Teüteri 
tuquipa meneutiyunixüani 
meyutanenevienique yuhutatü. 
Xevitüri Pareseu pühücütücai, 
xevitüta tevi cuviyexunusie mieme 
mütiyetuiriyari pühücütücai. 
11 Mericüsü Pareseu mana ꞌutaqueca 
nenevieri niyupitüacaitüni müpaü 
ꞌutaitü, Cacaüyari, pamüpariyusi 
nemanipitüaca hipame teüteri 
vahepaü nemücaꞌanecü ne. Müme 

167
mepütenavaya, heiseriemecü 
yamepücatecahu, hipame vaꞌüitama 
mepüvacumaüva, mesü ꞌicü 
tivavamepaü mepüꞌanene. 12 Ne 
masi hutacüa nepünehaquiva 
xexuime semanasie, neꞌivarica 
naime xei tapari nepütinetua 
tuquita mieme, tamamata 
taparisie mieme. 13 Hicü tivavame 
yateva ꞌuvetü pücayuvaüriyacai 
siquere yuheima meutinierecü. 
Masi yutavisie yucusunatü 
hivericacü müpaü niutayüni, 
Cacaüyari ꞌacu, queneꞌavaüriya 
ꞌaixüa pemünetixeiyacü, ꞌaxa 
netiyuruvametüme. 14 Müpaü 
nepütixecühüave, mücü 
masi yuquie neucayune 
heiserie hexeiyatü, Pareseu 
pücatixaü. Yunaitü tixaütü 
metehümetüme memayuyeitüva, 
tixaü mecatehümetütü 
mecanayeitüariecuni, peru que 
müꞌane tixaü catihücütüme 
mayuyeitüva, mücü tixaü 
tihücütütü canayeitüariemücü.
Quesusi que mütiuyuri türi vahesie 
ꞌaixüa memüꞌitüarienicü 
(Mateu 19:13‑15; Mar icux i 10:13‑16)
15 Mericüsü ꞌasita türi 
mecanivaꞌatüvacaitüni 
hesüana vahesie mutimenicü. 
Teyüꞌüquitüvamete mevaruxeiyaca 
menivarutateꞌacaitüni. 16 Hicü 
Quesusi yuꞌaurie nivarutahüave türi 
müpaü ꞌutaitü, Xequenivapitüaca 
türi nehesüa memüꞌaxenicü. 
Xepücavanenaca. Cacaüyari müya 
meꞌaneneme catinivaꞌaitüvametüni. 
17 Niuqui caniseüyeni que 
nemütixecühüave, nunusi ꞌaixüa 
ꞌiyaricü que mütiyuvaüriya, que 

Rucaxi 18
müꞌane hepaüna mücayuvaüriya 
Cacaüyari mütiꞌaitüacacü, mücü 
pücatipitüarieni meixeiyanicü 
mütiꞌaitüacacü.
ꞌUqui müxicutücai 
(Mateu 19:16 ‑30; Mar icux i 10:17‑31)
18 Mericüsü teꞌaitamete xevitü 
müpaü tinitaꞌivaviya, Tiꞌüquitame 
ꞌaixüa pemütiucaꞌiyari, que 
netiyurieyu nehesie pütinaque 
tucari mücaxüve. 19 Quesusi 
müpaü tinitaꞌeiya, Titayari ꞌaixüa 
netiucaꞌiyarime penetixata. Tevi 
ꞌaixüa mütiucaꞌiyari ꞌapücaꞌuyeica. 
Cacaüyari yuxevitü ꞌaixüa 
pütiucaꞌiyari püta. 20 ꞌEcü 
ꞌaisica pepümate, xeime ꞌüyaya 
pepücacumaüvani ya xeime 
cünaya, pepücatiꞌamemivani, 
pepücatinavayani, xeimesie 
pepücarahüpani petiꞌitavatü, 
ꞌaquemasi ꞌavarusi 
quetinivareuyehüvirieca, que 
manuyüne. 21 ꞌIya rehüave, 
ꞌIcü naimesie yanepüticamie 
temaicüyaripai. 22 Quesusi ꞌuꞌenaca 
müpaü tinitahüave, Xei mieme 
xeicüa peuyevese yapemütiyurieni. 
Nai pemürexeiya quetineutua, 
quetinivarumicua memümamave. 
Müpaü petiyurieme muyuavisie 
vaüca pepeucaqueni. ꞌArique 
quenayaca, nehesie quetineviyani. 
23 Hicü mücü niuqui ꞌuꞌenieca 
niyuhiveriecaitüni vaüca 
mürexeiyacaicü. 24 Hicü Quesusi 
ꞌixeiyatü yuhiveriecame, müpaü 
niutayüni, Canicuaniveni xicusixi 
memayeꞌaxüanicü Cacaüyari 
mütivaꞌaitüvametünicü. 25 Sepa 
mücacuaniveniqueyu cameyu 
manuyehanicü ꞌivipame 

Rucaxi 18 ,  19
hüxieyasie, peru siepüre masi 
yeme pücuanive xicu mayeꞌanicü 
Cacaüyari mütiꞌaitüvametünicü. 
26 Memüꞌenanacai müpaü 
meniutiyuani, Mericüte, xüca 
müpaü ꞌaneni, quepai püyüve 
mütavicueisitüarienicü. 27 ꞌIya 
müpaü tiutayü, Tita teüteri 
memütetexie, Cacaüyari 
caniyüveni. 28 Hicü Pecuru müpaü 
niutayüni, Camü, tame tapini nai 
teteꞌucuꞌeirieca ꞌahesie tepüteviya. 
29 Müpaü tinivarutahüave, 
Niuqui caniseüyeni que 
nemütixecühüave, que müꞌane 
micuꞌeirie yuqui yuꞌuquiyarima 
yüꞌüya yuꞌivama yumarema 
yütüriyama, yamütiyünicü que 
mütiꞌane Cacaüyari tiꞌaitametücacu, 
30 mücü cuini mieme masi vaüca 
varexeiyatü canayeimücü hicü, 
tucari ꞌumamiesie ꞌayeꞌame, 
tucari mücaxüve hexeiyatü 
canayeimücüta.
Tavari Quesusi que mutayü que 
mütimierieniquecai 
(Mateu 20:17‑19; Mar icux i 10:32‑34)
31 Hicü Tamamata Heimana 
Yuhutame yateva varevitüca 
müpaü tinivarutahüave, Neuxei, 
Querusareme tenetaꞌaxüacuni. 
Naitü que müreꞌuxa texaxatamete 
vaxapasie Yuri Tevi hepaüsita, 
naitü catinayeꞌamücü. 
32 Necaniyetuiyamücü müme 
memücatateüterima vahesüa, 
necaninanaimariemücü 
ꞌaxa netinitahüavariemücü, 
33 mecaneniꞌaüsicamacuni 
mehaꞌatü. Menesicuvaxüame 
mecanenimiecuni. Peru hairieca 
tucarisie necananucuquemücü. 

168

34 Müme ꞌasimepücatemaicai 
tita mütixatacai. Niuquieya 
masi püꞌaviesiecai vahesie 
mieme. ꞌAsimepücatehetima que 
müticuxatacai.
Macüpecai que müranutanierixü 
Quericutanaca 
(Mateu 20:29‑34; Mar icux i 10:46 ‑52)
35 Mericüsü Quericu quiecarisie 
ꞌayeꞌaximecacu Quesusi, xevitü 
ꞌacüpetü mana huye tesita niucateitüni 
tivautü. 36 Hicü varuꞌenieca 
yumüireme teüteri meꞌanuyecücame 
nivacuꞌivaviyacaitüni que 
mütiyüniquecai. 37 Müpaü 
metenitahüave quename Quesusi 
ꞌuyüximecai Nasaretitanaca. 
38 Hicü macüpe carima niutahiva 
müpaü ꞌutaitü, Quesusi ꞌacu Raviri 
pemünuꞌaya, quenenenenimayaca 
cuerietü. 39 Mexüacate menitatieni 
cayuvatü müticanicü. ꞌIya masi carima 
niutahiva müpaü ꞌutaitü, Raviri nuꞌaya 
ꞌacu, quenenenenimayaca cuerietü. 
40 Hicü Quesusi mana ꞌutaqueca 
nitaꞌaita mahanienicü hesüana. Nuacu 
ꞌauriena müpaü tinitahüave, 41 Que 
matinaque nemümasiyurienicü. 
Rehüave, Tiꞌaitame, 
nepayeniereniqueyu. 42 Hicü Quesusi 
müpaü tinitahüave, Quenanutanierisü. 
Yuri pemütiutaꞌericü pepanayeve. 
43 Yapaucua nanutaniere. Neiveiya 
ꞌaixüa ꞌutaitü Cacaüyari hepaüsita. 
Yunaitü teüteri meꞌixeiyaca visi 
meniutiyuanecaitüni Cacaüyari 
hepaüsita.
Quesusi Saqueumatü que 
memütecuxatacai
19  Hicü heutahaca Quericusie 
hixüata niuyemiecaitüni. 

169
2 Mericüsü tevi mana niucateitüni 
Saqueu titevatü. Mücü tevavamete 
catinivaꞌaitüvametücaitüni 
cuviyexunusie mieme, püxicutücai. 
3 Nixeiyamücücaitüni Quesusi 
que müpaicütücai, peru 
ꞌesimutevicaicü puyutatexie 
teüteri memüyumüirecaicü. 
4 Vahüxie ꞌutanausaca nitimaque 
xapasie mixeiyacü, mana 
muyeyaniquecaicü. 5 Hicü Quesusi 
mana ꞌuyemietü neutiniere. 
Müpaü tinitahüave, Saqueu, 
quenacamaqui xeiya. Peuyevese 
ꞌaquita nemenuanicü hicü. 
6 Cuitü nacamaque, yutemavietü 
nitanaquiꞌerieni. 7 Meꞌixeiyaca 
yunaitü meniniuquixiecaitüni 
hepaüsitana müpaü meꞌutiyuatü, 
Cari tevi ꞌaxa mütiyuruvasüa punua. 
8 Peru Saqueu mana ꞌuvetü müpaü 
tinitahüave Tiꞌaitame, Neuxei 
Tiꞌaitame, nepini hixüata ꞌarücame 
nepütivamini memümamave. 
ꞌItaricacü que nemütivacuamanacai 
hipame, naucamecü nepürapica. 
9 Hicü Quesusi müpaü 
tinicühüaveni, Camü, ꞌicü quie 
quiecatari meputavicueisitüarie 
hicü. Senecatü ꞌicütari 
ꞌApurahami canixiüyarieyatüni. 
10 Yuri Tevi que nemütiteva, 
necaninuani nemüvacuvaunenicü 
müme memeuyexürie 
nemüvatavicueisitüanicü.
Tamamata tumini müvaruꞌüitüa 
hepaüsita ticuxatatü, que 
mütiꞌüquitacai
11 Mericüsü ꞌicü meꞌeniecacu 
tavari ꞌüxasi hepaüsita ticuxatatü 
tinivarutaꞌüquitüani, Querusareme 
ꞌaurie meyeicacaicü, mümeta 

Rucaxi 19
müpaü memütecuꞌerivacaicü 
quename cuitü ꞌisutüaniquecai 
tiꞌaitatü Cacaüyari masiücütü 
ꞌayame. 12 Müpaü niutayüni, 
Tevi veꞌeme münuꞌayatücai 
teva caniyemiecaitüni xeime 
cuieyarisie. Mana cayerieme para 
yucuiepa tiꞌaitametütü mayanicü, 
ꞌariqueque ninuaniquecaitüni. 
13 Hicü tamamata yuꞌaurie 
varutahüaveca yuhesüa miemete 
teꞌuximayatamete, tumini 
nivaruꞌüitüani xei sienituyari 
yuxexuime. Müpaü tinivarutahüave, 
Xequetenetuaca mexi necanuave. 
14 Mericüsü hesüana miemete 
quiecatari meniꞌuxiveꞌeriecaitüni. 
Niucamete menivarenüꞌani 
ꞌutümana müpaü meꞌutiyuatü, 
Tame tepücaꞌinaquiꞌerie ꞌicü 
mütatiꞌaitüacacü. 15 Mericüsü 
ꞌanucayerieca ꞌayeneca 
tiꞌaitametütü, tiniutaꞌaita 
hesüana memütahüavarienicü 
teꞌuximayatamete tumini 
müvaruꞌüitüa yamüretimanicü 
que memüteꞌuyuri yuxexuitü 
metetuatü. 16 Mericüsü mexüacame 
caninuani müpaü ꞌutaitü, Cusiyari, 
ꞌatuminicü xei sienituyaricü 
tamamata sienituyari nepanaꞌivaxü. 
17 Müpaü tinitahüave, ꞌAixüa 
puyü, tiꞌuximayatame ꞌaixüa 
pemütiucaꞌiyari pecanihücütüni. 
ꞌEsipaümemecü yapetihüritüarieca 
yapeticamietü pepatüa. Camü, 
heiserie nemanipitüaca, tamamata 
quiecariyari petivaꞌaitüvame 
pemayanicü. 18 Hicü xevitü ninuani 
müpaü ꞌutaitü, Cusiyari, ꞌatuminicü 
xei sienituyaricü, ꞌauxüme 
sienituyari nepanaꞌivaxü. 19 Müpaü 
tinitahüave ꞌiyata, Mericüte, 

Rucaxi 19
ꞌecü pepühüritüarie ꞌauxüme 
quiecariyari petivaꞌaitüvame 
pemayanicü. 20 Hicüta xevitü 
ninuani müpaü ꞌutaitü, Cusiyari 
camü ꞌatumini xei sienituyari. 
Nepitiꞌavietaxü paniyucü ꞌeimeme, 
21 nemasimacatü pemaꞌaꞌeriyacü 
ꞌecü, pemenuꞌüvecü tita 
pemücatiucaye, pemicaꞌisanacü tita 
pemücatiucaꞌe. 22 Müpaü tinitaꞌeiya, 
ꞌAhesie pepürahüpa ꞌacümana que 
pemutayü, tiꞌuximayatame ꞌaixüa 
pemücatiucaꞌiyari pemühücücü. 
ꞌEcüsü müpaü pepütimaicai 
nemaneꞌeriyacü, nemenuꞌüvecü 
tita nemücatiucaye, neꞌicaꞌisanatü 
tita nemücatiucaꞌe. 23 Titayari 
siquere netumini pecatiyetua 
tumini hüvemesüa, para nenuame 
nemüvayeꞌünicü yapaümeme 
ꞌanaꞌivame. 24 Hicü müpaü 
tinivarutahüave yutupirisixima, 
Mücü tuminieya xequenenavairi, 
xequeneꞌüitüa ꞌiya tamamata 
sienituyari mexeiya. 25 Müpaü 
metenitahüave, Tiꞌaitame, 
tamamata canexeiyaniri. 26 Müpaü 
nepütixecühüave, yunaitü tixaütü 
memütehexeiya mepütemiquieni, 
peru que müꞌane tixaü mücarexeiya, 
sepa que mütitita mürexeiya 
pütinavaiyarieni. 27 Müme 
meta memünesiꞌayeꞌuniecai 
memücanesinaquiꞌeriecai 
netivaꞌaitüvame nemayanicü, ꞌuva 
xequenivarahapaca, nehüxie 
xequenivarucuya.
Querusaremesie que müreutaha 
(Mateu 21:1‑11; Mar icux i 
11:1‑11; Vani 12:12‑19)
28 Mericüsü müpaü ꞌutayüca 
neyani Querusareme heutiyuneque. 

170

29 Hicü Vetüpaque Vetaniya 
quiecaritesie hetaꞌaximetü, 
Huriva Macuꞌu müracutevasie 
yemuri hetüa nuaca, yuhutame 
nivarutanüꞌani teyüꞌüquitüvamete 
30 müpaü haitü, Quiecari ꞌanutaüye 
mucumasie xequenehu. Mana 
xeheutahaxüame xepeitaxeiya 
puxu nunusi hacuviecame, tevi 
mücaꞌanutiyerüve cuxi hesiena. 
Xehecuxüname xequenahani. 
31 Xevitü xüca müpaü tixeꞌutahüave, 
Titayari xeteꞌecuxüna, müpaü 
xepüteꞌitahüave, Tiꞌaitame 
peiyehüva.
32 Hicü memutanüꞌarie 
menecüne. Meneitaxeiya que 
mütivarutahüavixü. 33 Puxu nunusi 
mecuxünacacu, cusiyarimama 
müpaü metenivarutahüave, Titayari 
xeteꞌecuxüna puxu nunusi. 34 Müme 
müpaü metenivarutahüave, 
Tiꞌaitame peiyehüva. 35 Hicü 
Quesusisüa meneihana. 
Yüꞌücarite meꞌenutitüaca puxu 
nunusisie menenutiyeni Quesusi. 
36 Hicü ꞌuyemiecacu yüꞌücarite 
meniꞌitüaximecaitüni huyeta. 37 Hicü 
Huriva Macuꞌu yemuriyaritüa 
viyeta meꞌucahutü, yunaitü 
teyüꞌüquitüvamete meyumüiretü 
meyutemamavietü menisutüani 
carima ꞌaixüa meꞌutiyuatü Cacaüyari 
hepaüsita, nai que memüteꞌuxei 
türücaüyemecü que mütiuyü 
hepaüsita 38 müpaü meꞌutiyuatü, 
ꞌAixüa queticühüavarüvani que 
müꞌane tiꞌaitametütü ꞌumamie, 
que müꞌane Tatiꞌaitüvamesüa 
miemetütü ꞌumamie. Taheima 
ꞌaixüa mequeteyuxeiyani, vapaitü 
visi mequeꞌutiyuaneni. 39 Hicü 
Pareseusixi hipatü memuꞌuvacai 

171
teüteri vasata müpaü metenitahüave, 
Tiꞌüquitame, ꞌahesüa miemete 
quenivarutatiꞌa teyüꞌüquitüvamete. 
40 Müpaü tinivarutahüave, 
Yanepütixehahüave, ꞌime xüca 
cayuvatü meꞌumacaque, tetexi püta 
mepütihivaqueyu.
41 Mericüsü ꞌaura ꞌumietü ꞌixeiyaca 
quiecari, niutasuani heꞌerivatü, 
42 müpaü ꞌutaitü, ꞌEcütütü 
siquere ꞌicü tucarisie xüca tüma 
peheitimanique tita müreuyevese 
para ꞌaixüa pemütixeiyariecacü. 
Masi niutiꞌaviesieni hicü ꞌahüxicü 
pemücaꞌixeiyacü. 43 Tucari 
canayeꞌamücü, ꞌana müme 
memümasiꞌayeꞌunie cuya 
tesariyayari menitiꞌuitüacuni 
ꞌaꞌaurie, ꞌana ꞌaꞌaurie menitiꞌuicuni, 
para teüteri memücavayecünecü. 
44 Mecamanatihüacuni cuiepa ꞌecü, 
ꞌateüterimata ꞌahesüa memüyetei 
mepatixüriyani cuiepa. ꞌAhesie 
tete xevitü pücacuꞌeiriva yuheima 
ꞌatetü. Müpaü catiniyümücü ꞌecü 
pemücaꞌimaicaicü tucari quepaucua 
Cacaüyari müyuvaüriyacai ꞌahesie 
mieme.
Que mütiꞌiti tuqui ꞌamüpa 
(Mateu 21:12‑17; Mar icux i 
11:15‑19; Vani 2:13‑22)
45 Hicü tuqui ꞌamüpa 
curaruyarita heutahaca nisutüani 
varanuyeveveiyatü tetuayamete 
46 müpaü tivacühüavetü, ꞌIpaü 
püreꞌuxa, Nequi nenevieri 
caniquiyaritüni. Xeme püta terü 
xecanayeitüani haque tenavayamete 
memeyuꞌavieta.
47 Mericüsü tucaricü 
tiniꞌüquitacaitüni tuqui 
curaruyarita. Maraꞌacate 

Rucaxi 19 ,  20
memühüritüariecai, müme meta 
ꞌinüaricü memüteꞌüquitametetücai, 
teüteri vaꞌuquiyarima yunaitü 
menicuvautüvecaitüni 
meꞌimienique. 48 Peru müme 
mecaniyutatexieni müpaü 
meteyurienique, yunaitü teüteri 
memiꞌeniecaicü meꞌihiveꞌerietü 
niuquieya.
Quesusi heiserie que mürexeiyacai 
(Mateu 21:23‑27; Mar icux i 11:27‑33)
20  Mericüsü heiva teüteri 
tinivaꞌüquitüacaitüni 
tuqui ꞌamüpa curaruyarita 
ꞌayevetü, niuqui ꞌaixüa manuyüne 
vacuxaxatüvatü. Hicü maraꞌacate 
memühüritüariecai mümeta 
ꞌinüaricü memüteꞌüquitametetücai 
vahamatü ꞌuquiravesixi 
vahamatü meniuꞌaxüani. 
2 Müpaü metenitahüave, 
Quetatineutahecüatüa haque 
memieme heiserie pemexeiya 
ꞌipaü pemütiyurienecü. Que 
müꞌane ꞌicü heiserie masipitüa 
ꞌiya pemütiyurienecü. 3 Müpaü 
tinivarutahüave, Mericüte neta 
xei niuquiyari nepüxetaꞌivaviya. 
Yaxequeneteneutahüavi ne. 
4 Vani quepaucua mütiꞌüyanecai, 
taheima mieme yatipitüariecai, 
teüteri xeicüa yamepüteꞌipitüa 
nusu. 5 Mümeri müpaü 
meteniyücühüavecaitüni, Xüca 
tame müpaü teꞌutiyuani quename 
taheima mieme pitüariecai mücü 
müpaü canitayümücü, Mericüte, 
titayari yuri xecateꞌitaꞌeriri. 6 Masi 
xüca müpaü teꞌutiyuani quename 
teüteri meꞌipitüacai, yunaitü 
teüteri tetecü mepütasitituaxa, 
yuri memüteꞌeriecü quename Vani 

Rucaxi 20
tixaxatame hücütücai Cacaüyarisüa 
mieme. 7 Hicü müpaü metenitaꞌeiya 
quename ꞌasimecatemaicai haque 
mepitüariecai. 8 Quesusita müpaü 
tinivarutaꞌeiya, Mericüte neta 
ꞌasinepücatixetahüave haque 
memieme heiserie nemexeiya ꞌiya 
nemütiyurienecü.
Teꞌüviyamete ꞌaxa teyuruvamete 
(Mateu 21:33‑44; Mar icux i 12:1‑11)
9 Mericüsü ꞌicü ꞌüxasi 
hepaüsita ticuxatatü nisutüani 
tivaꞌüquitüatü teüteri müpaü 
ꞌutaitü, Tevi haraveri putavevi. 
Teꞌüviyamete nivaruhüritüani 
vacuetatüatü. Tevapai caneyani 
müixa. 10 Hicü tucari canayeꞌani 
maticuacuaxesie. Tiꞌuximayatame 
niutanüꞌani teꞌüviyamete vahesüa 
memiyetuirienicü haraverita mieme 
yapaümeme cusiyarisie mieme. 
Peru teꞌüviyamete meꞌicuvaxüaca 
yacü xeicüa maveme meneinüꞌani. 
11 Hicü tavari tiꞌuximayatame 
niutanüꞌani. Müme meꞌicuvaxüaca 
ꞌiyata, meꞌinanaimaca, meneinüꞌani 
yacü xeicüa maveme. 12 Tavari 
hairieca xeime niutanüꞌani. 
Meheicuvitexüaca menenuyehüani.
13 Hicü haraveri cusiyari 
müpaü niutayüni, Queri 
netiyurieni. Nenive nepanunüꞌani 
neminaquiꞌerie. Tietü 
meteheiyehüviriecuni. 14 Hicü 
teꞌüviyamete meꞌixeiyaca, niuqui 
meniutixüatüatücüne müpaü 
meꞌutiyuatü, Camüsü, ꞌicüsie 
catininaquimücü cusiyari 
pinieya. Tepimieni tahesie püta 
mütinaquenicü pinieya. 15 Hicü 
haraveri vari meneicahüani, 
menimieni. Mericüte, que 

172

vayurieni haraveri cusiyari. 
16 Caninuamücü, nivatixütüamücü 
müme teꞌüviyamete. Hipame püta 
nivahüritüamücü yuharaveri. 
Müme memüꞌenanacai müpaü 
meniutiyuane, Xüca müpaü 
catiuyünique tüma. 17 ꞌIya vaxeiyatü 
müpaü niutayüni, Mericüte, xüca 
müpaü catiyüni, titayari ꞌipaü raine 
ꞌutüarica ꞌaumü,
Mücü tete memutixaniꞌerie qui 
vevivamete,
Mücü ꞌisiquina titutuicame 
nayani.
18 Yunaitü mücü tetesie 
memacaxürieni mepütimurixüani. 
Que müꞌanesie mücaveni, 
pitaviviexüani.
Cuviyexunu tuminieya 
(Mateu 21:45‑46; 22:15‑22; 
Mar icux i 12:12‑17)
19 Mericüsü ꞌanatütü müme 
ꞌinüaricü memüteꞌüquitametetücai 
maraꞌacate memühüritüariecai 
yunaitü metenicuvautüvecaitüni 
que memüteꞌiviyacü, peru 
menivamacarücaitüni teüteri 
müpaü metemaitü, müme 
müvaxatacaicü mücü ꞌüxasi 
hepaüsita tiꞌüquitatü. 20 Hicü 
meꞌitihupienique menivarutanüꞌani 
ꞌavie nenieremete teüteri 
heiseriemecü yamemütecahu 
vahepaü memüyüacai yacü 
xeicüa. Meꞌiviyame niuquieyacü 
meniyetuaniquecaitüni, 
cuvexunaruri mitaꞌivaviyacü 
ꞌisücametütü. 21 Hicü 
menicuꞌivaviyacaitüni müpaü 
meꞌutiyuatü, Tiꞌüquitame, tame 
tepütemate ꞌecü heiseriemecü 
pemüticuxatacü, heiseriemecü 

173
pemütiꞌüquitacü. Yücü 
pepücativaxeiya teüteri, 
masi Cacaüyari huyeya 
hepaüsita pepütiꞌüquita que 
mütivaiyacü. 22 Tamüsü, 
titauniva temütetatuanicü 
Sesaxi cuviyexunuyasüa mieme, 
pücatauniva nusu. 23 Timaitü 
que memüteꞌiꞌirüviyacai, müpaü 
tinivarutahüave, Titayari 
xeneteꞌinüatatüve. 24 Tuminiyari 
xequeneneuxeisitüa. Quepai 
ramuꞌu püraꞌuxa, quepai 
püraꞌutüarica. Müme müpaü 
metenitahüave, Sesaxi muꞌuya 
canihücütüni, ꞌutüaricaya meta. 
25 Müpaü tinivarutahüave, Mericüte 
tita Sesaxisüa mütimieme, 
Sesaxi xequetenapinirieca, tita 
Cacauyarisüa mütimieme, 
Cacaüyari xequetenapinirieca. 
26 Mepüyutatexi niuquieyasie 
meꞌiviyacutü teüteri 
vahüxie. Mehüxiyatü müya 
mütivarutahüavixücü cayuvatü 
meniumacaitüni.
Que memüteꞌitaꞌivaviyaxü, müquite 
que memüteꞌanucuꞌuni hepaüsita 
(Mateu 22:23‑33; Mar icux i 12:18‑27)
27 Mericüsü Saruseusixi 
hipatü meniuꞌaxüani müpaü 
memutiyuanecai quename 
müquite mecaꞌanucuꞌuni. Hicü 
müme menitaꞌivaviya, 28 müpaü 
meꞌutiyuatü, Tiꞌüquitame, Muisexi 
müpaü catiniuꞌutüani tahesie 
mieme, tevi xüca masicaya ꞌumüni 
neüquetü, xüca türi cavarexeiyani, 
mücü tevi mutaya canitivitümücü 
yucue, türi nivativevimücü 
yumasica nivemama. 29 Mericüsü 
ꞌatahutatü ꞌamenititecaitüni 

Rucaxi 20
ꞌivamarixi. Vamasica ꞌitivitüca ꞌuca 
niumüni, türi cavaruhayevaca. 
30 Mutaya yaxeicüa tiniuyurieni, 
tiumü türi cavaruhayevaca. 31 ꞌIyata 
mutaya hairieca nitivitüni niumüni. 
Yaxeicüa ꞌatahutatü yunaitü türi 
mecavaruhayevaca meniucuini. 
32 ꞌImatüriecata niumüni ꞌuca. 
33 Mericüte, quepaucua xeniu 
memanucuꞌuni, ꞌatahutatü 
memitivitü, quepai raꞌüya pürayani.
34 Hicü Quesusi müpaü 
tinivarutahüave, Hicü miemete 
teüteri mepüneneüque mepüviquie. 
35 Müme vahesie mütinaque mücü 
cuie mühecuasie memayeꞌaxüanicü, 
vahesie mütinaque 
memanucuꞌunicü müquite 
vasata, müme mepücaneneüqueni 
mepücaviquieca. 36 Mücü meta, 
ꞌana mepücayüvaveni tavari 
memücuinicü, Cacaüyarisüa 
miemete niuqui tuayamete vahepaü 
meꞌanenetü. Masi Cacaüyari 
nivemama mecanihümetüni, 
müme memanucuꞌuni. 37 Müquite 
que memüteꞌanucuꞌuni, müpaüta 
Muisexi tiniuꞌüquita, yuxapasie 
haque tupiriya mexata. Müpaü 
cananuyüneni, ꞌApurahami 
ꞌIsahaqui Cacuvu vacacaüyari 
canihücütüni Tiꞌaitametütü. 
38 ꞌAyumieme müquite pücavaxata 
quename vacacaüyari haitü. 
Memayeneniere püta vacacaüyari 
caniyuxatani, sepa memucui. 
Yunaitü mepayeneniere que 
mütivaxeiya. 39 Hicü müme 
ꞌinüaricü memüteꞌüquitametetücai 
hipatü müpaü metenicühüaveni, 
Tiꞌüquitame, ꞌaixüa pepaine. 
40 Tavari mepücayuvaüriyacai 
memitaꞌivaviyacü.

Rucaxi 20 ,  21

174

Cürisitu quepai püraxiüyari, que 
mütivarutaꞌivaviyaxü 
(Mateu 22:41‑46; Mar icux i 12:35‑37)
41 Hicü müpaü tinivarutahüave 
Quesusi, Titayari müpaü 
meteꞌutiyuane quename Cürisitu 
Raviri xiüyarieya hücü. 42 Mücü 
Raviritütü cuicari xapayarisie 
müpaü paine,
Tiꞌaitame müpaü tinitahüave 
que müꞌane münetiꞌaitüa,
Neserieta quenacani.
  43 ꞌAhetüapai mexi nevarahapani 
müme memümasiꞌacaꞌunie.
44 Hicümü Raviritütü Netiꞌaitüvame 
tinitaterüva. Mericüte, xüca 
Cürisitu titaꞌaitüani Raviri, que 
timasiücü quename xiüyarieya.
Quesusi que mütivaxanetacai müme 
ꞌinüaricü memüteꞌüquitametetücai 
(Mateu 23:1‑36; Mar icux i 
12:38‑40; Rucax i 11:37‑54)
45 Mericüsü yunaitü 
teüteri meꞌiꞌeniecacu müpaü 
tinivarutahüave teyüꞌüquitüvamete, 
46 Xequeneyucuerivayurieca müme 
ꞌinüaricü memüteꞌüquitamete 
vahepaüsita, müme müvanaque 
ꞌetütüme meꞌanacatütü 
memeuꞌuvanicü, müme 
memeunaquiꞌa vaürisica 
memüpitüarienicü quiecari hixüapa, 
teüteri vahüxie memüyeyaxecü 
tuquita, quiecame ꞌaurie 
memayaxecü ꞌixüararipa, müme 
vahepaüsita. 47 Müme viyurasixi 
vapini mepütevarutixütüiri, 
ꞌemeteheutevitü neneviericü 
para mücamasiücünicü que 
memüteyurie. Müme vahesie masi 
yemecü tinahüivani.

Viyura tumini que mütiꞌatüiri 
Cacaüyari 
(Mar icux i 12:41‑44)
21  Mericüsü heutaniereca 
nivaruxeiya xicusixi 
yuꞌimiquieri meheucaxürüvame 
tumini cacuniyarisie tuquita. 
2 Hicü ꞌuca tiuxei cünaya mumü 
tuminicü mümavecai mana 
heicaxürüvame huta senitavuyari. 
3 Müpaü niutayüni, Niuqui 
caniseüyeni que nemütixecühüave, 
ꞌicü viyura tuminicü mavetü 
cacunisie neicaxürieni vaücava, 
müme yunaitü ꞌesiva xeicüa 
meneicaxürieni. 4 Müme yunaitü 
yuhayevame meneucaxürieni 
Cacaüyarisie mieme ꞌimiquieri. 
ꞌIcü ꞌuca yuhaveri mieme 
püta neucaxürieni cümana 
mütiyumicuacai naime.
Quesusi que mutayü, tuqui ꞌamüpa 
que müticaꞌunarieniquecai ꞌarique 
(Mateu 24:1‑2; Mar icux i 13:1‑2)
5 Mericüsü hipatü tuqui ꞌamüpa 
hepaüsita metenicuxatacaitüni, 
que mütiquemaritüariecai tete 
visi ꞌanenemecü mavari visi 
ꞌanenemecü. Müpaü niutayüni 
Quesusi, 6 Xepixeiya ꞌicü. Tucari 
canayeꞌamücü quepaucua tete 
pücacuꞌeiriva yuheima ꞌatetü. Naitü 
pücaꞌunarieni.
ꞌInüarite que mütimasiücüni 
taparirümecacu 
(Mateu 24:3‑28; Mar icux i 13:3‑23)
7 Müme müpaü metenitaꞌivaviya, 
Tiꞌüquitame, quepaucua 
müpaü pütiyüni que 
pemaine. Tita tiꞌinüaritüni 

175
quepaucua mayeꞌaximeni. 
8 Hicü müpaü niutayüni, 
Xequeneyucuerivayurieca capa 
xeheuyexüriyanicü. Yumüiretü 
mecaniꞌaxüacuni, quename 
nehesüa memiemete meꞌutiyuatü, 
Ne necanihücütüni meꞌutiyuatü, 
Tucari canayeꞌaniri meꞌutiyuatü. 
Vaꞌutüma xepücahecücani. 
9 Quepaucua cuyaxi 
xemüvaꞌenieni meyucuitüveme, 
quepaucua xemütetamarieni 
memanucuꞌuiximecü cuyacü, 
xepücaꞌatixürüveni maricacü. 
Neuyeveca müpaü mütiyünicü meri, 
peru ꞌacuxi cuitü pücatapare.
10 ꞌAna müpaü tinivarutahüave, 
Nuivarite mecaniyehaꞌacuni 
mevacuicutü hipame nuivarite. 
Xexuime cuieyarisie quiecatari 
mepüyehaꞌani hipame cuieyarisie 
miemete mevacuicutü. 11 Cuie 
carima canitayuamücü, xexuime 
quiecariyarisie haca canitavemücü 
vaüca cuiniyata. ꞌInüari 
mamarivaveme muyuavisie 
mexeiyatü, mecanimariusiecacuni.
12 Yacatiyüvecacu 
cuxi, mepüxetiviya 
xeme, mepüxeꞌanuyeveiya. 
Mepüxeyetuani tuquiteta, 
casariyanata xemanutaxüriyanicü. 
Xepanuhapaniexüani teꞌaitamete 
vahüxie ꞌisücate vahüxie nehesüa 
xemümiemetecü. 13 Müpaü 
xeꞌitüarieme xecaniyüvavecuni 
xemütehecüatanicü. 14 ꞌAyumieme 
yuꞌiyari xequeneseiriyani, 
xetiviyarieme xepücayuꞌiyaritüaca 
que xemutiyuaneni. 15 Ne 
püta temaivavemete 
necanixeꞌayeitüamücü, 
xemütiniunicü. ꞌAyumieme 

Rucaxi 21
yunaitü memüxeꞌayeꞌunie 
mecaniyutatexicuni mexeꞌaꞌivacutü 
mexeniuquimacutü. 16 ꞌAsita 
xeꞌuquiyarima xeꞌivama 
xemarema xehamicuma 
mecanixeyetuacuni. Hipame 
xeme mepüxecuini. 17 Yunaitü 
mecanixeꞌuxiveꞌeriecacuni nehesüa 
xemümiemetecü. 18 Peru ni xei 
cüpayari pücaheuyeveni xemuꞌusie 
mieme. 19 Xeteꞌucaꞌenivatü tucari 
xecaniyupitüacacuni.
20 Quepaucua xemüvaxeiya 
cuyaxi Querusareme ꞌaurie 
meyucuxeürieximecacu, ꞌana 
müpaü xecatenimaicacuni 
mayeꞌaximecü quepaucua 
ꞌacumavetü mayani. 21 ꞌAna müme 
Cureya cuieyarisie memeꞌuvani 
mequeꞌuyutaꞌunaxüani hürisie. 
Müme quiecarisie memütiteni 
mequevayecüni. Müme yeuta 
memeꞌuvani mepücaheutahaxüani 
quiecarisie. 22 Mücü tucarisie 
heiseriemecü mepüteꞌapiniyarieni 
quiecatari, ꞌana catinayeꞌamücü 
naitü que müreꞌuxa. 23 Xüa 
ꞌui müme memuhuca müme 
memütesisitüani mücü tucarisie. 
ꞌUximatüarica canitavemücü 
cuiepa, haxüa canitixuaverimücüta 
ꞌicü teüteri vahepaüsita. 
24 ꞌIxiparacü menitacuiꞌivacuni, 
yunaime nuivarite vahesüa 
mecananuhapaniecuni vaüriyarica. 
Nuivarite memücatateüterima 
mepütetürücariya Querusaremesie 
mexi vatucari cataparive.
Yuri Tevi que mütinuani 
(Mateu 24:29‑35, 42‑44; Mar icux i 13:24 ‑37)
25 ꞌInüarite pütixuavere tausie 
mesasie xuravesixi vahesie. Cuiepa 

Rucaxi 21 ,  22
meta nuivarite mepüꞌiyarixitüarieca 
meyuhiverietü, ꞌasimecatemaitü 
que memüteyurieni, haramara 
hamevari que mütiuyuane, müpaü 
meteyumaitü. 26 Maricacü teüteri 
mepüꞌamüxüani meheꞌerivatü 
cuiepa memütama que 
memüꞌitüarieni. Taheima miemete 
türücavimete mepütayuitüarienita. 
27 ꞌAna Yuri Tevi que nemütiteva 
mecanenixeiyacuni haisata 
neꞌacamieme netürücaüyetü cui 
nexavatütü. 28 Yatisutüarieximecacu 
xequeneutineniereni ꞌaixüa 
xequeteneyumaica. ꞌAna 
payeꞌaximeni quepaucua 
xemütixünarieni.
29 Hicü ꞌüxasi hepaüsita ticuxatatü 
tinivarutaꞌüquitüani müpaü ꞌutaitü, 
Xequeneuꞌixüari pini ya naime 
cüyexi. 30 Quepaucua mütixavata, 
xeꞌiꞌixüarietü yücümana 
xepütemaica tasüari ꞌauracacutüca. 
31 Xemeta yaxeicüa, quepaucua 
xemixeiya ꞌipaü yüaneme, 
xequetenemaica mayeꞌaximecü 
Cacaüyari misutüanicü tiꞌaitatü.
32 Niuqui caniseüyeni que 
nemütixecühüave, hicü miemete 
mepücatixüni mexi caꞌayeꞌave naitü. 
33 Muyuavi cuie naitü canitixümücü, 
peru neniuqui pücaxüni.
34 Xequeneyüꞌüviyani capa xeꞌiyari 
ꞌuꞌitutuperecü xecuꞌixüaratüvecacu 
xetarüvecacu cuiepa mieme 
tucaricü xeyuꞌiyaritüacacu. Xüca 
müpaü xeteyuriecaque, ꞌiya tucari 
yapaucua püxeꞌaxe 35 viniyaripaü. 
Mücü tucarisie menitaꞌaxiyariecuni 
yunaitü cuiepa memütama naisarie. 
36 Xequenayeneniereni ꞌaixüa, 
yuheyemecü xeyunenevietü para 
xemüyüvavenicü, Yuri Tevi hüxie 

176

xemayeꞌaxüanicü xetavicueme 
ꞌuximatüaricasata ꞌumüramie.
37 Mericüsü tucaricü tuqui ꞌamüpa 
curaruyarita niuyeicacaitüni tiꞌüquitatü. 
Tücaricü vayeyeicatü Huriva Macuꞌu 
yemuriyarisie nehupucaitüni. 38 Yunaitü 
teüteri yuimuana meniꞌaxecaitüni 
hesüana meꞌiꞌenienique tuquipa.
Que memüteꞌimieniquecai Quesusi 
(Mateu 26:1‑5, 14 ‑16; Mar icux i 
14:1‑2 , 10 ‑11; Vani 11:45‑53)
22  Mericüsü ꞌixüarari 
canahurare quepaucua pa 
mücacuxanariyarie memücuacai 
meheꞌerivatü Cacaüyari que 
mütivaruhayevaxü vateüterima. 2 Hicü 
maraꞌacate memühüritüariecai müme 
ꞌinüaricü memüteꞌüquitametetücai 
metenicuvautüvecaitüni 
que memüteꞌimieniquecai 
memüvamacarücaicü teüteri.
3 Hicü Cauyumarie niviya Cura 
ꞌIsicariutitanaca. Mücü Tamamata 
Heimana Yuhutame canixevitütücaitüni. 
4 Heyaca maraꞌacate memühüritüariecai 
vahesüa vacuyaxima vahesüa, 
metenicuxatacaitüni que 
mütivayetuirieniquecai. 5 Müme 
meniyutemamaviecaitüni. Mepuyuꞌenie 
müpaü meꞌutiyuatü quename tumini 
meꞌiꞌüitüaniquecai. 6 Mücü ꞌiyarieya 
yaꞌanecacu tinicuvaunecaitüni 
quepaucua ꞌaixüa müyüniquecai 
müvayetuirienicü teüteri 
ꞌamecaꞌuꞌuvacacu.
Tiꞌaitame ꞌIcuaiya que mütiuꞌaisie 
ꞌinüariyari 
(Mateu 26:17‑29; Mar icux i 14:12‑25; 
Vani 13:21‑30; 1 Cur init utar i 11:23‑26)
7 Mericüsü Pa Mücacuxanariyari 
tucariyari nayeꞌani. ꞌAna 

177
peuyevecai memüvacuinicü muxasi 
türixi ꞌixüararicü. 8 Hicü Quesusi 
nivarutanüꞌani Pecuru Vanimame 
müpaü haitü, Xequenehu 
ꞌaixüa xequeneyuri ꞌixüarari 
ꞌicuaiyari, temütecuanicü. 9 Müme 
müpaü metenitahüave, Haque 
masihenaque ꞌaixüa temeiyurienicü. 
10 Müpaü tinivarutahüave, Camüsü 
xeheutahaxüaximecacu quiecarisie 
ꞌuqui nixeꞌanucunaquimücü 
yeꞌü ꞌahanatü hecuhanüca. 
Mücü xequenanuveiya quita 
haque meuhani. 11 Müpaü 
xepüteheitahüave muva quiecame, 
Tiꞌüquitame müpaü pümarahüave, 
Hipatüte haqueva qui müme 
nemütivaꞌüquitüa nehamatü 
ꞌixüarari ꞌicuaiyari temücuanicü. 
12 Mücü qui taüta xeheutivitüme 
canixexeisitüamücü hipame qui 
ꞌamüyeva naitü ꞌureyepicame. 
Muva ꞌaixüa xequeteneyuri. 13 Hicü 
menecüne, meneitaxeiya que 
mütivarutahüavixü. Muva ꞌixüarari 
ꞌicuaiyari ꞌaixüa meniuyurieni para 
memeꞌerivanicü Cacaüyari que 
mütivaruhayevaxü vateüterima.
14 Hicü ꞌayeꞌacu mexa ꞌaurie 
nayerüni, nüꞌarisixi yunaitü. 
15 Hicü müpaü tinivarutahüave, 
Cuini mieme nepihiveꞌeriecai 
xehamatü ꞌicü ꞌixüarari ꞌicuaiyari 
nemücuanicü necaticuinivetü 
cuxi. 16 Yanepütixecühüave, tavari 
ꞌicü nepücacuani mexi caꞌayeꞌave 
tita ꞌixüarari mütiꞌinüariyari 
Cacaüyari tiꞌaitametücacu. 17 Hicü 
tecüxi ꞌanuhanaca pamüpariyusi 
ꞌipitüaca Cacaüyari müpaü 
niutayüni, Xequenanuhani ꞌicü, 
yuxexuitü xequenanutiꞌinüataxüa. 
18 Yanepütixecühüave, ni hicü 

Rucaxi 22

ni ꞌuxaꞌatüni varie tavari 
nepücaꞌenuꞌieni caxie hayari mexi 
caꞌayeꞌave Cacaüyari misutüanicü 
tiꞌaitatü. 19 Hicü pa ꞌanuꞌüca 
pamüpariyusi ꞌipitüaca Cacaüyari 
ꞌititaraca nivarumini müpaü 
ꞌutaitü, ꞌIcü caninevaiyaritüni 
xehesie mieme müyetuiyani. 
ꞌIpaü xequeteneyurieca 
xemünesiꞌaꞌerivanicü. 20 Yaxeicüa 
tiniuyurieni tecüxi hepaüsita 
meteꞌucuacu müpaü ꞌutaitü, ꞌIcü 
tecüxita mieme türatu hecuame 
canihücütüni nexuriyacü, 
müseiriyarieni xehesie mieme que 
mütitayeuriyani.
21 Perusü que müꞌane 
münesiyetuani ꞌena paca, mamaya 
mexasie pama haque nemaca. 
22 Yuri Tevi que nemütiteva, 
necaniyemieni nemümierienicü, 
que mütiꞌaisie yamütiyünicü, 
perusü xüa ꞌui que müꞌane 
münesiyetuani.
23 Müme menisutüani niuqui 
mexüatüatü que müꞌane müme 
müxatacai quename müya 
tiyurieniquecai ꞌutaitü.
Tiꞌuximayatü hipame vahesie 
mieme, veꞌeme que mürayani
24 ꞌAnata müme meꞌütesatü 
menayuꞌiva que müꞌane müme 
masi müveꞌemetücai. 25 ꞌIya 
müpaü tinivarutahüave, Nuivarite 
tevaꞌaitüvamete metenivaꞌuxitüaca 
meteꞌaitatü, müme heiserie 
memexeiya vahepaüsita 
quename ꞌaixüa meteyuruvamete 
meteniyuterüvani. 26 Xeme püta 
müpaü xepücayüaca. Masi que 
müꞌane xeme müveꞌeme, mücü 
que müꞌane masi mühecuapaü 

Rucaxi 22
queyüaneni. Que müꞌane 
mütixeꞌaitüa, mücü que müꞌane 
xehesie mieme mütiꞌuximayapaü 
queyüaneni. 27 Que xetecuꞌeriva, 
que müꞌane masi püveꞌeme, que 
müꞌane quiecametütü müticuaꞌa, 
que müꞌane miparevie timicuatü, 
mücü nusu püveꞌeme. Xüari 
quiecame masi püveꞌeme. Perusü 
ne xesata nepuyeica xehesie mieme 
netiꞌuximayatü püta.
28 Xeme nehesie 
xecateniviyacaitüni xecatehayevatü 
neꞌinüasienecacu. 29 Neꞌuquiyari que 
münetiucaye tiꞌaitame nemayanicü, 
neta yaxeicüa teꞌaitamete 
necanixecayasamücü. 30 Nehamatü 
xecatenicuaicuni xeteniꞌiecuni mexa 
ꞌaurie neꞌacaime netiꞌaitametücacu. 
ꞌIsücate xecanacünicuni, ꞌuvenisie 
xeꞌayaxeme xecatenivaꞌaitüacacuni 
teüteri tamamata heimana 
yuhutame nuivarite ꞌIxaherisie 
memüyecü.
Quesusi que mutayü, Pecuru que 
mütiyucuꞌimavaniquecai, quename 
caꞌimaicai ꞌutaitü 
(Mateu 26:31‑35; Mar icux i 
14:27‑31; Vani 13:36 ‑38)
31 Neuxei Simuni, yumarima 
ꞌaixüa. Cauyumarie püxevaucai, 
püxetaꞌinüata, püxeticase türicupaü. 
32 Ne masi nepünetanenevie ꞌahesie 
mieme pemücatihayevacü yuri 
petiꞌerietü. ꞌEcüta quepaucua 
pemütihayeva peheuyevausetü 
quenivatuicani ꞌaꞌivama. 
33 Mücü müpaü tinitahüave, 
Tiꞌaitame, nepünevaüriya 
ꞌahesie nemütiviyanicü sepa 
nemanutahüiyani sepa 
nemumierieni. 34 Rehüave, Pecuru 

178

ꞌacu, müpaü nepümaticühüave, 
vacana catahivavecacu 
cuxi hicü, ꞌecü haicacüa 
pecaniꞌacuꞌimavamücü, quename 
pecanesimate peꞌutaitü.
Que mutayü ꞌayeꞌaximecacu
35 Hicü müpaü tinivarutahüave, 
Quepaucua nemüxeheutanüꞌaxüa 
cüsiuri xerai cacai xecateꞌupicame, 
tixaü xeteheuyehüacai ꞌacu. Müme 
Tixaüsü meniutiyuani. 36 Müpaü 
tinivarutahüave, Hicüsü püta 
müpaü pücatiyüni. Que müꞌane 
cüsiuri mexeiya queheihurieni, 
xerai meta yaxeicüa. Que müꞌane 
mücaheixeiya cuya cusiraya 
yüꞌücari queꞌutuani queꞌinaneni. 
37 Yanepütixecühüave, peuyevese 
nehesie mayeꞌatüarienicü müpaü 
que müreꞌuxa, ꞌInüari niuquiyari 
sanamete vahepaü niuꞌitüarieni que 
müranuyüne. Naitü nehepaüsita 
que müreꞌuxa canayeꞌatüarieximeni. 
38 Hicü müme müpaü meniutiyuani, 
Tiꞌaitame, neuxei cusirate ꞌuva 
hutatü. ꞌAriri, tinivacühüaveni.
Quesusi que mütiyutanenevie 
Quetisemanisie 
(Mateu 26:36 ‑46; Mar icux i 14:32‑42)
39 Mericüsü vayeyaca neyani 
haque meꞌaxecai Huriva Macuꞌu 
yemuriyarisie. Teyüꞌüquitüvamete 
meniveiyacaitüni. 40 Hicü muva 
hetaꞌaca müpaü tinivarutahüave, 
Xequeneyunenevieca, capa 
xeꞌutaꞌisiparienicü. 41 Hicü 
yuxaüta yerümütü yateva niuyani 
memanucateisie tete que mürehüiva 
yacütütü. ꞌUtitunumaqueca 
niyutanenevieni 42 müpaü ꞌutaitü, 
Neꞌuquiyari, xüca peꞌavaüriyani, 

179
ꞌicü tecüxi quenanuhani cuerietü 
yanemücaꞌitüarienicü. Masi 
que münetinaque ne pücatixaü, 
que matinaque ꞌecü püta 
yaquetiuyüni. 43 Hicü niuqui 
tuayame masiücütü nayuyeitüani 
taheima mieme ꞌitürücariyatü, 
nixeiya. 44 Hicü cui yüanetü 
hivericacü, masi cuini mieme 
yutatuatü niyuneneviecaitüni. 
Cuaxiyaya xuriya suniriyaripaü 
caniꞌanenecaitüni cuiepa 
caxürüvetü.
45 Mericüsü yutanenevieca 
ꞌanucuqueca teyüꞌüquitüvamete 
vahesüa nuaca mana nivarutaxeiya 
mecusume hivericacü. 46 Müpaü 
tinivarutahüave, Titayari 
xetecusu. Xequenanucuꞌuti 
xequeneyunenevieca capa 
xeꞌutaꞌisiparienicü.
Quesusi que mütiuviyarie 
(Mateu 26:47‑56; Mar icux i 
14:43‑50; Vani 18:2‑11)
47 Mericüsü ꞌutaniucacacu cuxi 
yumüiretü teüteri meniuꞌaxüani. 
Xevitü nivaravitücücaitüni 
Tamamata Heimana Yuhutame 
vahesie miemetütü Cura titevatü. 
Quesusi ꞌaurie niutaqueni 
ꞌiꞌisenique. 48 Peru Quesusi müpaü 
tinitahüave, Cura, penesiꞌiseme 
penetiyetuani Yuri Tevi que 
nemütiteva. 49 Teüterimama 
metemarietü que mütiyüniquecai 
müpaü meniutiyuani, Tiꞌaitame, 
tacusiracü tetetacuini. 50 Xevitü 
müme nicuva tevi maraꞌacame 
mühüritüariecaisüa mieme 
mütiꞌuximayatametücai. Nacaya 
naviteni serietana mieme. 51 Peru 
Quesusi müpaü niutayüni, ꞌAri 

Rucaxi 22
xequeteneuhayeva. ꞌImayüaca 
nacaya nenayehüani. 52 Hicü 
Quesusi müpaü tinivarutahüave 
maraꞌacate memühüritüariecai 
cuyaxi tuquipa miemete 
ꞌuquiravesixi memeyecü 
meꞌiviyaque, Cari xepeyecü cusirate 
cüyexi xeꞌuꞌütü xenesiviyaque, 
tinavayamepaü que mütiviviyarüva. 
53 Tucaricü xehesüa neꞌuyeicacacu 
tuquipa xepücanesiꞌumayüa. 
Peru ꞌicü xetucari canihücütüni 
yamütiyünicü, Yüvicame heiserie 
pexeiya hicü.
Pecuru que mütiyucuꞌimavacai, 
Nepücaꞌimate Quesusi ꞌutaitü 
(Mateu 26:57‑58, 69‑75; Mar icux i 
14:53‑54, 66 ‑72; Vani 18:12‑18, 25‑27)
54 Mericüsü meꞌiviyaca 
meneivitüni. Maraꞌacame 
mühüritüariecai quita meniꞌatüani. 
Pecuru yateva niveiyacaitüni. 
55 Tacua hixüapa meꞌutinaicu 
meꞌutiyaxecu Pecuruta niutayerüni 
vaꞌaurie. 56 Hicü xevitü ꞌüimari 
mana mütiꞌuximayacai ꞌixeiyaca 
hecüaripa ꞌucaime ꞌixeiyatü 
müpaü niutayüni, Cari ꞌicüta 
hamatüana niuyeicacaitüni. 57 Mücü 
niyucuꞌimavacaitüni müpaü 
ꞌutaitü, ꞌUca ꞌacu, nepücaꞌimate. 
58 Yareutevitüta xevitü ꞌixeiyaca 
müpaü tiutayü, ꞌEcüsü xevitü 
müme pecanihücütüni. Pecuru 
müpaü tiutayü, Que cüxipa 
ne nepücahücü. 59 Hicü xei 
hurayari ꞌayeꞌacu yacütüniquetü 
xevitüta heiseriemecü müpaü 
niutayüni, Masi ꞌicü hamatüana 
niuyeicacaitüni, pücarereyatanaca. 
60 Pecuru raine, Quetütüri, ne 
ꞌasinepücatimate que pemaine. 

Rucaxi 22 ,  23
Yapaucua haniucacacu cuxi vacana 
niutahiva. 61 Tiꞌaitame taꞌaurie 
ꞌaveca neutaniere Pecuru xeiyatü. 
Hicü Pecuru Tiꞌaitame niuquieya 
naꞌerivacaitüni que mütitahüavixü, 
Vacana catahivavecacu cuxi hicü, 
ꞌecü haicacüa pepüꞌacuꞌimavani 
quename pecanesimate peꞌutaitü. 
62 Vayeyaca niutasuani cui 
yuhiverietü.
Quesusi que mütinanaimariecai que 
müticuveivacai 
(Mateu 26:67‑68; Mar icux i 14:65)
63 Hicü ꞌuquisi 
Quesusi memüꞌüviyacai 
meninanaimacaitüni. 
Menicuvayacaitüni. 64 Meheitinaca 
menicuꞌivaviyacaitüni 
yameꞌutiyuatü, Cari Cacaüyarisüa 
mieme pepütixaxatame. 
Quetaneutaxatüa, quepaicü 
masicuvaya. 65 Vaüca masi 
metenicühüavecaitüni ꞌaxa 
meꞌutiyuatü.
Quesusi que mütiutahüavarie 
ꞌisücate vahüxie 
(Mateu 26:59‑66; Mar icux i 
14:55‑64; Vani 18:19‑24)
66 Mericüsü ꞌucatarecu 
teüteri vaꞌuquiyarima 
meniyucuxeürieni maraꞌacate 
memühüritüariecai mümeta 
ꞌinüaricü memüteꞌüquitametetücai. 
Meniꞌatüani memayuxeüriecaisie. 
67 Müpaü metenitahüave, Que 
müꞌane heiserie mupitüarie xüca 
pehücütüni ꞌecü pecürisitutütü, 
yaquetatineutahüavi. Müpaü 
tinivarutaꞌeiya, Xüca 
yanetixehahüavenique yuri 
xepücanetetaꞌeririeniqueyu. 

180

68 Xüca nexecuꞌivaviyanique 
xepücanesihaꞌeiyaniqueyu, 
xepücanesixünaqueyu. 69 Peru 
hicüri ꞌuxaꞌatünita Yuri Tevi que 
nemütiteva Cacaüyari mütürücaüye 
serieta nepacani. 70 Yunaitü müpaü 
metenicühüaveni, ꞌA, ꞌecü xeniu 
Cacaüyari petinuꞌaya. Tivarahüave, 
Xeme müpaü xeputiyua, ne 
nepühücü. 71 Müpaü meniutiyuani, 
Que cuxi tetevareuyehüva 
tehecüatamete. Tamesietü tepiꞌeni 
tetana mieme.
Quesusi que mütiutahüavarie Piratu 
hüxie 
(Mateu 27:1‑2 , 11‑14; Mar icux i 
15:1‑5; Vani 18:28‑38)
23  Hicü yunaitü 
mepanucuꞌui meneihana 
mütaꞌivaviyarienicü 
Piratusüa. 2 ꞌAna menisutüani 
meꞌixanetatü müpaü meꞌutiyuatü, 
Teꞌicuꞌivaviyatü ꞌipaü 
tecatenimaica, cuamanarica vevietü 
tinivaꞌüquitüaca tateüterima, 
nivanenaca memücateyutuanicü 
Sesaxi cuviyexunuya tuminieya, 
müpaü canaineni quename heiserie 
ꞌupitüarie Cürisitutütü, tiꞌaitame 
yuxatatü. 3 Hicü Piratu müpaü 
tinitaꞌivaviya, ꞌEcü Huriyusixi 
teüteriyari tivaꞌaitüvame 
petihücü. Titaꞌei, ꞌEcüsü müpaü 
pecanaineni. 4 Hicü Piratu müpaü 
tinivarutahüave maraꞌacate 
memühüritüariecai, teüteri 
memüyucuxeürie, Que nemütimate, 
tixaü pücareuyevese ꞌicü tevi 
müxanesiecacü. 5 Müme masi 
cuini mieme menicuꞌimavacaitüni 
yameꞌutiyuatü, Canivaxamurieneni 
teüteri, tiꞌüquitatü naisarie Cureya 

181
cuieyarisie, Carereya cuieyarisie 
heisutüaca ꞌuvapaita.
Quesusi que mütiutahüavarie 
Herurexi hüxie
6 Mericüsü Piratu ꞌuꞌenaca 
nicuꞌivavacaitüni xüca 
Carereyatanaca hücütücaitüni 
tevi. 7 Tiutamarieca 
Herurexi mehüritüariecaisie 
müquiecametücaicü, 
hesüana neinüꞌani, Herurexi 
Querusaremesie muyeicacaicü 
ꞌana. 8 Mericüsü Herurexi Quesusi 
xeiyatü niyutemaviecaitüni 
vaüca. Müixa nixeiyamücücaitüni 
müꞌenacaicü hepaüsitana. Müpaü 
tinicuꞌerivacaitüni, Quesusi 
tixaütü mütiyurieniquecaicü 
ꞌinüari, ꞌixeiyamütü. 9 Vaüca 
niuqui nicuꞌivaviyacaitüni, ꞌiya 
ꞌasicareꞌeiyacacu. 10 Peru maraꞌacate 
memühüritüariecai müme 
ꞌinüaricü memüteꞌüquitametetücai 
yunaitü mecaniuꞌaxüani, 
carima menixanetacaitüni. 
11 ꞌAna Herurexi yucuyaxima 
vahamatü menitaveꞌeriecaitüni 
meꞌinanaimatü. ꞌIxuriqui visi 
müꞌanecü meꞌitiquemaritüaca 
tavari meneinüꞌani Piratusüa. 
12 Mücü tucarisie Herurexi 
Piratu meniyutemaviecaitüni. 
Mepayucaꞌuniecai müixa, ꞌanaque 
ꞌaixüa mepüteyuxeiyacai.
ꞌIsücame que mütiutaꞌaitaxü, Quesusi 
mümierienicü 
(Mateu 27:15‑26; Mar icux i 
15:6 ‑15; Vani 18:39‑19:16)
13 Hicü Piratu varucuxeürieca 
maraꞌacate memühüritüariecai 
ꞌisücate teüteri yunaime, 14 müpaü 

Rucaxi 23
tinivarutahüave, Nehesüa xepiꞌatüa 
ꞌicü tevi, quename cuamanarica 
vevietü tivaꞌüquitüa teüteri 
xeꞌutiyuatü. Camü, xehüxie 
neꞌitaꞌivaviyaca ne, que nemütimate, 
tixaü pücareuyevese ꞌicü tevisie 
mürahüiyanicü que xemüteꞌixaneta. 
15 Herurexita yaxeicüa niutayüni, 
nexeꞌutanüꞌacu hesüana tavari 
nehesüa caneiyenüꞌaniri. 
ꞌAsipücatiuyuri hesiena 
mütinaquenicü mümierienicü. 
16 ꞌAyumieme nepütitaꞌaita 
mücuveiyaxüanicü, ꞌarique 
nepixüna.
17 Mericüsü ꞌixüararipa 
neuyevecaitüni xeime 
müvaxünirienicü ꞌanutahüiyacame. 
18 ꞌAna yunaitü ꞌaxeicüa 
meniutihiva müpaü meꞌutiyuatü, 
Quenemiꞌa ꞌicü, quetaneuxüniri 
Vaxavaxi püta. 19 Mücü 
müyumienecaicü quiecarisie, 
xeime mumicü, casariyanata 
nanutahüiyacaitüni. 20 Piratu tavari 
nivarutahüave, Quesusi xünamütü. 
21 Müme masi meniutihivacaitüni 
müpaü meꞌutiyuatü, Curuxisie 
quenecavi, quenemiꞌa. 22 Hairieca 
müpaü tinivarutahüave, 
Titayaricutaxi, quecuta tiuyuri 
ꞌicü. Que nemütimate ne, tixaü 
pücareuyevese mümierienicü. 
ꞌAyumieme cuveiyaxüayu 
nepixüna. 23 Müme masi carima 
menivaviriecaitüni curuxisie 
mümierienicü. Teüteri, maraꞌacate 
memühüritüariecai hivaricü 
meneꞌiva. 24 Hicü Piratu müpaü 
tiniutaꞌaita yamütiyünicü que 
memüteꞌivautüvecai müme. 
25 Nixüna que müꞌane memüvaucai, 
que müꞌane manutahüiyacai 

Rucaxi 23
casariyanata müyumienecaicü 
xeime mumicü, Quesusi püta 
neyetuani yamüranayeyanicü que 
mütivanaquecai.
Quesusi que mütiucaviya curuxisie, 
que mütiumierie 
(Mateu 27:32‑44; Mar icux i 
15:21‑32; Vani 19:17‑27)
26 Mericüsü mehevitütü 
meꞌimienique, meniviya xeime 
Simuni titevacame Sirenetanaca. 
Mücü xaüsie heyeyaca, quiecarisie 
niꞌaximecaitüni. Menititütüani 
curuxi Quesusi ꞌutüma menutünicü.
27 ꞌAna yumüiretü teüteri 
meniveiyacaitüni, ꞌucari meta 
meꞌutisuatü meꞌisuariviyatü. 
28 Hicü taꞌaurie ꞌaveca müpaü 
Quesusi tinivarutahüave, 
Xeme ꞌucari Querusaremetari 
xepücaꞌutisuanani nehepaüsita. 
Yuhepaüsita püta yunivema 
vahepaüsita xequeneutisuanani. 
29 Tucari canayeꞌamücü quepaucua 
müpaü memutiyuaneni, 
müme memücayüvave türi 
memüvarexeiyanicü, müme 
ꞌaixüa mepüꞌitüarie, müme 
memücatinivevave müme 
memücatesisitüavave, ꞌaixüa 
mepüꞌitüarie müme. 30 ꞌAnari 
menisutüacuni müpaü 
meteꞌicühüavetü hüri, Taheima 
quenanacaxüri, müpaüta 
metenivatahüavicuni yemurite, 
Xequetaneutiꞌavieta. 31 Hicüpaü 
xüca meteyurieni cüye yuricacu, 
quesü tiyüni tavayu.
32 Hipatüta yuhutatü mepehapanie 
ꞌaxa teyuruvamete memücuiꞌivacü 
hepaüna. 33 Mericüsü quepaucua 
memuꞌaxüa Müqui Muꞌuya Manuve 

182

müracutevasie, mana curuxisie 
menitivieni. ꞌAxa teyuruvameteta 
menivarutivütüani, serietana xeime 
ꞌutatanata xeime. 34 Hicü Quesusi 
müpaü niutayüni, Neꞌuquiyari, 
quetinivareuyehüvirieca. 
ꞌAsimepücatemate que memüteyurie.
ꞌAna cuyaxi meniyutaꞌiva 
ꞌixuriquiteya meyutahuritüanique. 
35 Teüteri mana menitiꞌucaitüni 
metanenieretü. ꞌIsücate 
menitaveꞌeriecaitüni müpaü 
meꞌutiyuatü, Hipame niu 
püvavicueisitüacai, yücümana 
queyutavicueisitüani xüca ꞌacu 
hücütüni que müꞌane Cacaüyari 
heiserie mipitüa Cürisitutüme, 
que müꞌane manayexeiyarie xüca 
hücütüni ꞌicü.
36 Cuyaxita yaxeicüa 
meninanaimacaitüni meꞌaxetü 
masina meꞌiꞌitüatü 37 müpaü 
meꞌutiyuatü, ꞌEcü Huriyusixi 
tivaꞌaitüvame xüca pehücütüni, 
queneꞌatavicueisitüa. 38 Mücü 
meta, xapa muꞌuya heima 
meneimani, ꞌICÜ HURIYUSIXI 
TIVAꞌAITÜVAME CANIHÜCÜTÜNI 
ꞌanuyüneme Cüriyecusixi 
Xumatari Hepürayusixi teüteriyari 
vaniuquicü ꞌayeꞌuxame.
39 Hicü ꞌaxa teyuruvamete 
mana memutivücai xevitü ꞌaxa 
tinicühüavecaitüni, müpaü 
ꞌutaitü, Cari ꞌecü pecaticürisitu. 
Mericüte, queneꞌatavicueisitüa, 
tameta quetaneutavicueisitüa, 
ticühüavetü. 40 Xevitü püta tapa 
mutiviecai nitatieni müpaü ꞌutaitü, 
Cari ꞌecü Cacaüyari pecatimacaxe 
sepa hepaüna pemüꞌitüariene 
yaxeicüa petiutahüavarieca. 41 Peru 
caniheiserietüni tahesie que 

183
mütiunaquixü, que müreuyevese 
xeicüa tepüꞌitüarietüve 
yatemüteyuriecaicü. ꞌIcü masi 
tixaü ꞌasipücatiyurieve. 42 Müpaü 
niutayünita, Quesusi ꞌacu, 
quenenaꞌerivani quepaucua 
pemunuani tiꞌaitame pehücütütü. 
43 Hicü Quesusi müpaü tinitahüave, 
Niuqui caniseüyeni que 
nematicühüave, hicütütü nehesüa 
pepeyeicani visi müracuꞌanesie.
Quesusi que mütiyetua yuꞌiyari 
(Mateu 27:45‑56; Mar icux i 
15:33‑41; Vani 19:28‑30)
44 Mericüsü tuca nayeꞌani. Mana 
cuiepa nacuyüre naisarie cüa 
caviecacuque. 45 Tau ꞌuyürecu 
ꞌixuriqui meuviecai tuqui ꞌamüpata 
hixüata nisane. 46 Hicü Quesusi 
carima ꞌutahivaca müpaü niutayüni, 
Neꞌuquiyari, neꞌiyari nepümasihüritüa. 
Müpaü ꞌutayüca yuꞌiyari niyetuani.
47 Hicü cuya mühüritüariecai 
ꞌuniereca que mütiuyü ꞌaixüa 
niutayüni Cacaüyari hepaüsita 
müpaü ꞌutaitü, Xüari ꞌicü tevi 
heiserie pexeiyacai. 48 Yunaitü 
teüteri menenierenique 
memüyucuxeürie, meꞌuneniereca 
que mütiuyü, yuꞌutüma menecüne 
yutavisie meyucusunatü hivericacü. 
49 Peru yunaitü memimaicai mana 
menitiꞌucaitüni yateva. ꞌUcari meta 
hamatüana memeyecü Carereyasie, 
müme mana menitiꞌucaitünita 
menenieretü.
Quesusi que mütiuteuqui 
(Mateu 27:57‑61; Mar icux i 
15:42‑47; Vani 19:38‑42)
50 -51 Mericüsü tevi 
ꞌaniuyeicacaitüni Cuse titevatü. 

Rucaxi 23 ,  24
ꞌIsücate canixevitütücaitüni, ꞌaixüa 
pütiucaꞌiyaricai heiseriemecü 
yapüticamiecai. Mücü 
yapücaꞌanecai que memüteyuꞌeni 
que memüteꞌuyuri. ꞌArimateya 
caniquiecametücaitüni Cureya 
cuieyarisie, yuri tiniꞌeriecaitüni 
taꞌicuevatü Cacaüyari misutüanicü 
tiꞌaitatü. 52 Hicü Piratusüa nuaca 
nitavavirieni Quesusi caxarieya. 
53 Hecacueca nicuꞌeima rinu 
ꞌixuriquiyaricü, neicuteucu 
teuquiyapa ꞌaitüa müvayeꞌinieriesie 
haque tevi hasuacu 
mücaheutatequievesie. 54 Mericüsü 
püpienixitücai ꞌana, ꞌuxipiya tucari 
püsutüariximecai.
55 Meneiveiya ꞌucari Carereyasie 
memeyecü ꞌutümana. Menixeiya 
teuquiya, caxarieya meteꞌuxei 
que mütiuteque. 56 Yuꞌutüma 
mehecüneca ꞌaixüa meniyurieni visi 
muꞌüa mixaxi nücame ꞌuhaye.
Mericüsü ꞌuxipiya tucarisie 
mecaniꞌuxipiecaitüni ꞌaisica que 
maine.
Que müranutanierixü ꞌumierieca 
(Mateu 28:1‑10; Mar icux i 
16:1‑8; Vani 20:1‑10)
24  Perusü ximeri cuitü, 
teuquiyapa meniuꞌaxüani 
semana mexüacame tucarisie visi 
muꞌüa meꞌahapatü memicuxeüri. 
2 Hicü tete meniutaxeiya 
heuhüiyacame quitenie meucatei. 
3 ꞌUmeheutahaxüaca teuquiyapa, 
mepücaꞌitaxei Tiꞌaitame Quesusi 
caxarieya. 4 ꞌAsimepücatemaicai 
que memüteyurieniquecai müpaü 
mütiuyücü. Hicü ꞌuquisi yuhutatü 
vaꞌaurie meniutiꞌuni merücavime 
meꞌanacatütü. 5 Memamacacu 

Rucaxi 24
cuiepa metihüximaꞌucacu müpaü 
metenivarutahüave, Titayari 
müquite vasata xeteꞌivautüve 
mücü mayeyuri. 6 ꞌUva 
pücayeca, cananucuquetüarieni 
püta. Xequenaꞌerivani 
que mütixeꞌutahüavixü 
Carereyasie ꞌuyeicatü cuxi, 
7 que xemüteꞌutahüavarie 
Yuri Tevi hepaüsita, que 
müreuyevecai müyetuiyanicü 
ꞌaxa teyuruvamete memiviyacü, 
curuxisie mümierienicü, hairieca 
tucarisie manucuquenicü que 
müreuyevecai. 8 ꞌAna meneꞌerivani 
niuquieya. 9 Hicü teuquiyapa 
mevayecüneca menecüne. ꞌIcü 
naime metenivarutaxatüani 
Tamamata Heimana Xeime, 
hipameta yunaime. 10 ꞌUcari 
Mariya Mararatanaca, Vana, 
Mariya Cacuvu müvarusieyatücai 
metenitetevacaitüni. Hipatüta 
vahamatü memuꞌuvacai ꞌucari 
yunaitü yametenivarutaxatüani 
nüꞌarisixi. 11 Peru müme yacü 
meꞌutiyuaneme meniꞌeriecaitüni 
metecuxatacacu, yuri 
mepücatevarutaꞌeriri.
12 Perusü Pecuru caneyani 
teuquiyapa ꞌunausarümetü. 
ꞌAnahuca nixeiya ꞌixuriqui mana 
ꞌacateme ꞌuyemaveme. Yuquie 
neyani vaüca ꞌiyarixietü que 
mütiunierixü hepaüsita.
Que memüteꞌixei, ꞌEmau huyeyari 
ꞌutüa meꞌuyehutü 
(Mar icux i 16:12‑13)
13 Mericüsü mücü tucarisie 
yuhutatü müme huyeta 
menecüne, quiecarisie 
menetaꞌaxüaniquecaitüni ꞌEmau 

184

müracutevasie. Querusareme 
nehuracaitüni, yanetevacaitüni 
tamamata heimana huta 
quirumetüruyari xeicüa. 
14 Metenicuxatacaitüni naitü que 
mütiuyü hepaüsita. 15 Mericüsü 
metecuxatacacu niuqui 
mexüatüacacu Quesusitütü 
nivaranucuꞌaxe meꞌuhucacu. 
Vahamatü niumiecaitüni. 
16 Mepücapitüariecai 
memeitimanicü. 17 Müpaü 
tinivarutahüave, Que titita ꞌicü 
niuqui xemüxüatüa xeꞌuhutü. 
Titayari xeteyuhiverie. Müme 
mana meniutiꞌuni meꞌayexüxünitü 
yühüxie. 18 Xevitü müme Cüreupaxi 
mütitevacai müpaü tinitahüave, 
Cari ꞌecü ꞌasipepücatimate 
Querusareme que müreyü tacai 
ꞌatu. ꞌAsita cücamete müpaü 
mepütemate. 19 ꞌIya müpaü 
tinivacühüaveni, Que reyücuta. 
Müme müpaü meteꞌitahüavixü, 
Quesusi Nasaretitanaca, que 
müranayetüa pecatimate. Mücü 
ꞌuqui Cacaüyarisie mieme 
catinixaxatametücaitüni. Que 
mütiyurienecai que müticuxatacai, 
canitürücaüyecaitüni Cacaüyari 
hüxie yunaime teüteri vahüxie. 
20 Tamaraꞌacate memühüritüarie 
taꞌisücateta meniyetuani hesiena 
mürahüiyanicü mümierienicü, 
ꞌarique curuxisie mepeimie. 
21 Tamesietü tecanitaꞌicuevacaitüni 
yuri teteꞌerietü ꞌiya 
mühücütücaicü que müꞌane 
mütasitixünaquecai ꞌIxaherisixi 
teüteriyari. Mücü meta, haica 
tucari caniyuriecari hicü, müya 
reyücu. 22 Süricüte, ꞌucari tasata 
miemete mepütasihüxiyatüa hicü. 

185
Ximeri vaniu menecucünixüani 
teuquiyapa, 23 peru caxarieya 
mepücahexei. Meniuꞌaxüani 
müpaü meꞌutiyuatü quename 
niuqui tuayamete mevarexei 
meteheinüme meyuꞌerietü. Müme 
vaniu quename Quesusi ꞌayeyuri 
metenivaretahüave. 24 ꞌAna hipatüta 
tahamatü memuꞌuva teuquiyapa 
menecüne. ꞌUcari que memaitücatei, 
müpaü ꞌaneme mepetaxei, peru 
Quesusi mepücahexei. 25 Hicü 
Quesusi müpaü tinivarutahüave, 
Cari ꞌasixepücatemate, yuꞌiyarisie 
xepuꞌitutupe, ꞌacuxi yuri 
xepücatetaꞌerivave texaxatamete 
que memütecuxatacaisie naime. 
26 Careuyevecai Cürisitu müpaü 
müticuinecü, ꞌarique mücaque 
visi ꞌanetü carayaniquecai. 27 ꞌAna 
Muisexi xapaya xatatü meri 
yunaime texaxatamete vaxapa 
xatatü, nisutüani tivahecüasitüiyatü 
que müreꞌucai hepaüsitana naime 
ꞌutüaricasie.
28 Mericüsü quiecari haque 
memetaꞌaxüaniquecai 
menetaꞌaxüani. ꞌIya masi 
teva niumiecaitüni. 29 Müme 
cuini mieme meniꞌiniecaitüni 
müpaü meꞌutiyuatü, Tahamatü 
queneꞌahayeva, ꞌesivatücacu 
putaicai pacayunirüme. Hicü 
muva neutahani vahamatü 
müyuhayevacü. 30 Hicü vahamatü 
ꞌayerüca mexa ꞌaurie, ꞌenuꞌüca 
pa, ꞌaixüa niutayüni Cacaüyari 
hepaüsita pa hepaüsita. ꞌItitaraca 
nivarumini. 31 ꞌAna vahüxie 
canenarietü nayani, meneitimani. 
ꞌIya masi camasiücütü nayuyeitüani 
tavari memücaꞌixeiyacü. 32 Hicü 
müpaü meteniyücühüavecaitüni, 

Rucaxi 24
ꞌEꞌe, ꞌayumieme taꞌiyarisie 
cuini mieme tepütayetuacai 
mexi taticuxaxatüvacai 
huyeta teꞌuhucacu, mexi 
tasihecüasitüiyacai ꞌutüarica que 
maine.
33 Hicü meꞌanucuꞌuca cuitü, 
Querusareme menecüne 
yuꞌutüma. Tamamata Heimana 
Xeime hipameta menivaretaxeiya 
meyuxeüriecame. 34 Müme müpaü 
meniutiyuanecaitüni, Caniyuritüni, 
Tiꞌaitame panucuque. Masiücütü 
nayuyeitüani Simuni ꞌixeiyacacu. 
35 Mümeta metenivarutaxatüani 
huyeta que müreyü, que 
memüteheitima pa ꞌutitaracu.
Quesusi masiücütü que 
mürayuyeitüa teyüꞌüquitüvamete 
memixeiyacü 
(Mateu 28:16 ‑20; Mar icux i 
16:14 ‑18; Vani 20:19‑23)
36 Mericüsü metecuxatacacu 
cuxi, ꞌiya vahixüata niutaqueni. 
Müpaü niutayüni, ꞌAixüa ꞌacu. 
37 Müme meniutimamani, 
müqui mexeiyame meyuꞌerietü. 
38 Mücüsü müpaü tinivarutahüave, 
Titayari xeteyuxamurie. Titayari 
xeteꞌisutüa niuqui xexüatüatü 
yuꞌiyarisie. 39 Xequeneuꞌixüari 
nemamate neꞌücate, ne 
necanihücütüni. Xequeneneumayüa 
xequeneneuxeiya. ꞌIyari 
ꞌume pücahexeiya vai 
pücahexeiya nehepaü. 
40 Müpaü ꞌutayüca yumamate 
yüꞌücate nivaruxeisitüani. 
41 Meyutemamavietü mehüxiyatü, 
cayuri mepüꞌeriecai cuxi. Hicü 
müpaü tinivarutahüave, Tixaü 
xecatehexeiya ꞌuva ticuaivame. 

Rucaxi 24
42 Quesü vaiyari menimini 
variquime texicamame. 43 ꞌEnuꞌüca 
nitacuani vahüxie. 44 Mericüsü 
müpaü tinivarutahüave, ꞌIcü 
niuqui necanixecuxaxatüvacaitüni 
xehamatü neꞌuyeicatü cuxi, müpaü 
neꞌutaitü quename heuyevecai 
mayeꞌatüarienicü naitü nehepaüsita 
que müreꞌuxa Muisexi ꞌinüarieya 
niuquiyarisie texaxatamete 
vaxapasie cuicari xapayarisie 
neꞌutaitü. 45 ꞌAna vaꞌiyari 
nivatiyepieni memeitimanicü tita 
ꞌutüarica xapayari mütixatacai. 
46 Müpaüta tinivarutahüave, Müpaü 
püreꞌuxa, que müreuyevecai 
Cürisitu nehücütütü müya 
netinicuinequecaitüni, hairieca 
tucarisie nenanucuqueniquecaitüni 
müquite vasata. 47 Mücü meta, 
yunaitü nuivarite müpaü 
mecatenitahüavariecuni, xüca 
xetehayeva que xemüteyuriecai, 
xenesihahüavetü que müꞌane 
nemühücü, xepüteheuyehüviyarieni 
ꞌaxa xemüteꞌuyuricü. 
Querusareme meri, ꞌariqueta 

186
xaüsie yacatinicuxaxasivamücü. 
48 Xeme xecanihümetüni 
xemunenierixü xemihecüata ꞌicü 
que mütiuyü hepaüsita. 49 Ne 
meta nepütixehanüꞌairieni 
tita neꞌuquiyari mürainecai 
mütixeminiquecaicü. Xeme 
quiecarisie xequeneyuhayevani 
tucari ꞌayeꞌayuque quepaucua 
türücariya xemüpitüarieni taheima 
mieme, ꞌanaque xepüvayecüne.
Que müranutitüa 
(Mar icux i 16:19‑20)
50 Hicü nivarayevitüni 
Vetaniya ꞌaurie. Yumama teicü 
heseratü niutaniuni ꞌaixüa 
memüꞌitüarienicü. 51 Mexi müpaü 
ꞌutaniucacai vahesüa nayeyani, 
muyuavisie nanutivitüquieni. 
52 Müme nenevieri meꞌipitüaca 
Querusareme menecüne cuini 
mieme meyutemamavietü. 
53 Tucaricü tuqui curaruyarita 
meniuꞌuvacaitüni ꞌaixüa 
meꞌutiyuatü Cacaüyari hepaüsita. 
Müpaü xeicüa caniꞌaneni. 

VANI
Niuqui ꞌAixüa Manuyüne Que Mütiuꞌüxasitacai

 
Niuqui tevi que müratüa
1  Sutüapai niuqui 
caniyüanecaitüni. Niuqui 
niteütacaitüni Cacaüyari. 
Canicacaüyaritücaitüni niuquitütü. 
2 Mücütütü niuqui sutüapai 
Cacaüyari niteütacaitüni. 3 Naitü 
tiniuneni mücü ꞌinetüacu. 
Xüca mücü caꞌinetüanique, 
pücaneniqueyu ni xevitü. 
4 Mücüsüa tucari canixuavecaitüni. 
Tucari teüteri vahecüariviyame 
canihücütücaitüni. 5 Hecüariya 
yüvipa nihecüariyani, yüriya 
pücaheꞌivave.
6 Mericüsü tevi Cacaüyari 
meiyenüꞌa ꞌaniucateitüni Vani 
titevatü. 7 Mücü titahecüataque 
caninuani, hecüariya hepaüsita 
mütitahecüatacü, yunaitü yuri 
memütetaꞌerienicü tiutahecüatacacu 
ꞌiya. 8 ꞌIya hecüariya pücahücütücai. 
Titahecüataque hecüariya hepaüsita 
xeicüa caninuani. 9 Tita yuricü 
mütihecüariya, tita mütivahecüatüa 
yunaime teüteri, mücü cuiepa 
caninuaximecaitüni.
10 Cuiepa caniuyeicacaitüni, 
cuie niuneni ꞌiya ꞌinetüacu, masi 

cuiepa memütama mepücaheitima. 
11 Yuquie caninuani, teüterimama 
mepücaheitanaquiꞌeri. 
12 Queyupaümetü memitanaquiꞌeri, 
müme yuri memüteꞌerie que 
müꞌane mühücüsie, müme 
heiserie nivarupitüani Cacaüyari 
nivemama memacünecü. 13 Teüteri 
que memüteꞌununuivasie 
mepücayecü, vaꞌuquiyarima 
meyuhiveꞌeriecacu teüteri que 
memüteyurie, mana mepücayecü, 
ꞌuqui türi vavevimücücacu, mana 
mepücayecü. Cacaüyarisie püta 
mepüyecü.
14 Mericüsü mücü niuquitütü tevi 
canayani, tasata ꞌucaitü ratüa. Tame 
tecanixeiya visi que müꞌanecai, 
ꞌuquiyarieya visi que mütipitüa 
yunive muyuxevi. Canayeꞌani ꞌaixüa 
tiucaꞌiyaritü yuri ticuxatatü. 15 Vani 
tinihecüatacaitüni hepaüsitana. 
Canahivacaitüni müpaü ꞌutaitü, ꞌIcü 
canihücütücaitüni nemixatacai 
yaneꞌutaitü, ꞌIya neꞌutüa ꞌumamie 
nesiꞌanuhaitüiyatü nayani 
meripai mümiemecü, ne meripai 
necamiemetücacu.
16 ꞌIya que mürayeꞌave, 
yacatatinipitüaca hepaüna 

187

Vani 1
teꞌanenetü temacünecü tanaitü. 
ꞌAixüa tiucaꞌiyaritü pütasiyuriene, 
pütasimüiriyarüme. 17 ꞌInüari 
niuquiyari tecaniupitüarieni 
Muisexi tasiꞌupitüacu. Tepupitüarie 
mücü ꞌaixüa mütiucaꞌiyarinicü 
tahepaüsita, tita yuri müraine 
temütehexeiyanicü, Quesusi 
Cürisitu yatatiupitüacu. 18 Xevitü 
hasuacua pücaꞌixeiyave Cacaüyari. 
Cacaüyari muyuxevi, que müꞌane 
yuꞌuquiyarisie mütiviya, mücü 
canihecüatani yuꞌuquiyari.
Vani tiꞌüyame que mütiutahecüataxü 
(Mateu 3:11‑12; Mar icux i 
1:7‑8; Rucax i 3:15‑17)
19 Mericüsü müpaü tiniutahecüata 
Vani quepaucua Huriyusixi hesüana 
memüvareyenüꞌa maraꞌacate 
Revitasixi vahamame Querusareme 
memeyecü memitaꞌivaviyacü, 
ꞌEcüri que pepüpaicü. 
20 Mücü puyutahecüataxü, 
pücayucuꞌimavacai. Masi 
puyutahecüataxü müpaü ꞌutaitü, 
Neri Cürisitu nepücahücü. 
21 Müme meteꞌitaꞌivaviya, Quesü 
ꞌane. ꞌEriyaxi pecatihücü. Mücü 
tiutayü, Ne pücatixaü. ꞌEcü 
pecatihücü mücü tixaxatame, 
meteꞌicühüave. Mücü tivarutaꞌei, 
Havaicü. 22 Müme ꞌayumieme 
meteꞌitahüaveri, Que pepüpaicüte, 
xasuni temütevaretahüavecü 
müme memütasiheyenüꞌa. Que 
peꞌutaine ꞌahepaüsita. 23 Mücü 
tiutayü, Nesü necanihücütüni 
que müꞌane mücuxaxasivacai 
haque müpaü mainecai, Xevitü 
mahiva macumavesie, Xeuraüyeme 
xequeneutavevi Tiꞌaitame 
huyeya ꞌutaitü, Quisariyaxi 

188
tixaxatame mainecaipaü. 24 Müme 
memeyenüꞌari Pareseusixi 
vahesüa mecanimiemetetücaitüni. 
25 Hicü menitaꞌivaviya müpaü 
meteꞌicühüavetü, Mericüte, titayari 
petiꞌüyane xüca pecacürisitutüni 
xüca ꞌEriyaxi pecahücütüni xüca 
mücü tixaxatame pecahücütüni. 
26 Vani nivarutaꞌeiya yaꞌutaitü, 
Nericü necatiniꞌüyaneni hacü. 
Xesata ꞌacaniuveni xevitü, 
xemücaꞌimate xeme. 27 ꞌIya 
neꞌutüma ꞌucanamieniri. Ne 
ꞌaixüa nepücatiucaꞌiyari nehesie 
mütinaquenicü ni nemiparevienicü 
nemixünirienicü cacaiya 
cuitaxiyari. 28 Müpaü tiniuyüni 
Vetavarasie Curutani hatuxame 
ꞌanutaüye. Mana catiniꞌüyanecaitüni 
Vani.
Muxa Nunusi Cacaüyarisüa 
mümieme
29 Mericüsü ꞌuxaꞌarieca Vani 
canixeiya Quesusi ꞌaꞌamiecame. 
Müpaü niutayüni, Camü muxa 
nunusi Cacaüyarisüa mieme. Cuiepa 
memütama tita ꞌaxa memüteyurie 
canivacunavairivani mücü. 30 Mücü 
canihücütüni que müꞌane hepaüsita 
nemainecai, Neꞌutüma ꞌucanamieni 
ꞌuqui nesiꞌanuhaitüiyatü matüa, 
meripai mümiemecü, ne meripai 
necamiemetücacu. 31 Nesüari 
nepücaheitimaitüyeicacai, peru 
mümasiücünicü ꞌIxaherisixi 
vahüxie, ꞌayumieme necaninuani 
hacü netiucaꞌüyatü. 32 Hicü Vani 
tiniutahecüata müpaü ꞌutaitü, 
Ne necanixeiya ꞌIyari taheima 
ꞌacamieme cucuru ꞌamacamiepaü. 
Hesiena niyuhayeva. 33 Ne 
nepücaꞌimaicai cuxi, masi 

189
que müꞌane münesiheyenüꞌa 
nemütiucaꞌüyanicü hacü, mücütütü 
müpaü pünetiutahüavixü, Que 
müꞌane heima pemixeiya ꞌIyari 
ꞌacamieme hesiena yuhayevame, 
ꞌiya canihücütüni que müꞌane 
mütiucaꞌüya ꞌIyari Mütiyupata 
rapitüatü. 34 Nesü necaniuniere, 
necatiniutahecüata ꞌicü Cacaüyari 
Nuꞌaya mühücü.
Matüari teyüꞌüquitüvamete memacü
35 Hicü ꞌuxaꞌarieca tavari 
mana niutivecaitüni Vani, 
teyüꞌüquitüvametemama yuhutatü 
mana metetiꞌucaita. 36 ꞌIxeiyaca 
Quesusi ꞌuyeicacacu, müpaü 
niutayüni, Camü muxa nunusi 
Cacaüyarisüa mieme. 37 Yuhutatü 
teyüꞌüquitüvametemama 
mecaniꞌenieni müpaü haineme, 
mecaneiveiya Quesusi. 38 Hicü 
Quesusi taꞌaurie ꞌaveca, 
varuxeiyaca meꞌiveiyame, 
müpaü tinivarutahüave, 
Tita xetecuvautüve. Müme 
metenitahüave, Xavi, haque pepeca. 
Xavi taniuquicü Tiꞌüquitame paine. 
39 Mücü tivarutaꞌei, Xequenacüni 
xepüneniere. Hicü mana 
meniuꞌaxüani, meniuneniere haque 
mecatei. ꞌIya tucarisie meꞌiteütatü 
meniyuhayeva, memenuveiyacü tau 
yaꞌatevacacu.
40 Mericüsü yuhutatü memuꞌenaxü 
Vani que mainecai, memeiveiya 
Quesusi, xevitü ꞌAtürexi 
catinitevacaitüni Simuni Pecuru 
müꞌivayatücai. 41 ꞌIya yuꞌiva Simuni 
netaxeiya meri. Müpaü tinitahüave, 
Tecaneitaxeiya Mesiya, taniuquicü 
Cürisitu heiserie mupitüarie 
maine. 42 Quesusisüa caneivitüni. 

Vani 1
Quesusi ꞌixeiyaca müpaü niutayüni, 
ꞌEcü Simuni pecanihücütüni, 
Vani pemünuꞌaya. Sepaxi 
pepütitaterüvarieni, taniuquicü 
Pecuru maine, Tete maine.
Quesusi que mütivarutaꞌinie 
Piripe Natanaheri
43 Hicü Quesusi ꞌuxaꞌarieca 
Carereyapai niyeimücücaitüni. 
Canitaxeiya Piripe, müpaü 
tinitahüave, Quenenanuveiya. 
44 ꞌIya Piripe Vesaira 
caniquiecametücaitüni ꞌAtürexi 
Pecuru vaquiecari. 45 Hicü Piripe 
neitaxeiya Natanaheri. Müpaü 
tinitahüave, Que müꞌane raxatatü 
Muisexi mütiutaꞌutüa ꞌinüari 
niuquiyarisie, texaxatameteta 
meteꞌutiꞌutüa metexatatü, mücü 
tenetaxeiya. Quesusi canihücütüni 
Cuse nuꞌaya Nasaretitanaca. 
46 Natanaheri müpaü tinitahüave, 
Nasaretisie que tiyüve ꞌaixüa 
mütiꞌane mürayeneica. Piripesü 
müpaü titahüave, Quenenierimie. 
47 Hicü Quesusi Natanaheri niuxeiya 
ꞌaꞌamiecame. Müpaü niutayüni 
hepaüsitana, Camü yuricü 
ꞌIxaheri teviyari canihücütüni ꞌicü, 
pücaꞌirümari. 48 Natanaheri müpaü 
tinitahüave, Haque pepünesihetima 
ꞌecü. Quesusi müpaü tinitahüave, 
Piripe camatitahüavivecacu cuxi, 
quepaucua pinitüa pemucatei, 
nepümasiꞌuxei. 49 Natanaheri 
müpaü titaꞌei, Tiꞌüquitame, ꞌecü 
Cacaüyari pecaninuꞌayatüni, 
ꞌIxaherisixi tatiꞌaitüvame 
pecanihücütüni. 50 Quesusi müpaü 
titaꞌei, Nemutainecü pinitüa 
peꞌucaime nepümasiꞌuxei, yuri 
petiutaꞌeri. ꞌIpaü ꞌaneneme 

Vani 1 ,  2
masi vaücava pecanixeiyamücü. 
51 Müpaü tinitahüaveta, Niuqui 
caniseüyeni que nemütixecühüave, 
xecanixeiyacuni muyuavisie 
reuyepiyacame, Cacaüyarisüa 
miemete niuqui tuayamete 
xetevaxeiya meꞌanuticücame 
meꞌacaneicame Yuri Tevisüa.
Neüquiya quememüteꞌuvevi Canasie
2  Mericüsü hairieca tucari 
ꞌayeꞌacu meneitineüquitüani 
xeime. ꞌIxüarari mepeveviecai 
Canasie Carereya cuieyarisie. 
Quesusi varusieya mana 
niuyeicacaitüni. 2 Quesusi 
niutaꞌinierieni, teyüꞌüquitüvameteta 
meteꞌutaꞌinieri ꞌixüararipa. 
3 Hicü vinu ꞌayexücu Quesusi 
varusieya müpaü tinitahüave, 
Vinu mepücahexeiya. 4 Quesusi 
müpaü tinitahüave, ꞌUca titasü 
tetehexeiya ꞌecü ne ꞌaxeicüa. 
Netucari cuxi pücaꞌayeꞌave. 5 Hicü 
varusieya müpaü tinivarutahüave 
teparevivamete, Sepa que 
mütixehahüave, yaxequetenecahuni. 
6 Mericüsü mana meniyetecaitüni 
tete yeꞌüyari ꞌauxüvitü Huriyusixi 
que memüteꞌiꞌitiva yupini. 
Xexuimesie müpaü paümetü 
tinacananaquecaitüni nauca 
teviyari ya xei sienituyari 
ritüruyari yacütüniquetü. 7 Hicü 
Quesusi müpaü tinivarutahüave, 
Ha xequeneutihüniya yeꞌürütesie. 
Cüsitanapai mecanitihüniya. 
8 Müpaü tinivarutahüave, 
Xequenivatihapaniri, ꞌixüarari 
mühüritüariesüa xequenanuhapani. 
Müme mecaneihapanirieni. 
9 Mühüritüarie quepaucua 
menutiꞌinüataxü ꞌiya ha vinu 

190

matüa, ꞌasicatimaitü haque 
memiemetücai, teparevivamete 
memüvatihapa yametemaicacusüari, 
ꞌiya ꞌixüarari mühüritüariecai 
nitahüave neneüqueme. 10 Müpaü 
tinitahüave, Cari yunaitü teüteri 
vinu ꞌaixüa maꞌane mecanivaꞌitüaca 
meri. Quepaucua memütitarüveni 
ꞌaxa müꞌane mepüvaꞌitüa. ꞌEcüsü 
püta pecaniticuerieni vinu 
ꞌaixüa maꞌane hicüque. 11 ꞌIpaü 
tiniuyurieni Quesusi Canasie 
Carereya cuieyarisie ꞌisutüatü 
ꞌinüari que mütiyurienecai. 
Masiücütü nayuyeitüani que 
mütimarivecai. Teyüꞌüquitüvamete 
yuri mecateniutaꞌerieni hesiena.
12 Mericüsü ꞌarique 
Caperünaume neuyeyune 
mücüri, varusieyari, ꞌivamamari, 
teyüꞌüquitüvametemamari. Mana 
müixa mepücaꞌuyuhayevaxü.
Quesusi que mütivaranuyeveiya 
tuquita 
(Mateu 21:12‑13; Mar icux i 
11:15‑18; Rucax i 19:45‑46)
13 Mericüsü Huriyusixi 
vaꞌixüarari Pasicua mütiteva 
canahuracaitüni. Quesusi 
Querusareme neutiyune. 14 Mana 
tuqui curaruyarita nivaretaxeiya 
memüvareutatuayacai puixisixi 
muxasi cucuruxi. Tumini patamete 
tivaretaxei mana meꞌayeteme. 
15 Caunari tiyuvayame ꞌutavevieca 
yunaime nivaranuyeveiya tuqui 
curaruyarita, muxasi puixisixi 
vahamame. Tumini patamete 
vatumini nanacaxürieni, 
vamexate natixürieni. 
16 Memüvareutatuayacai 
cucuruxi müpaü tinivarutahüave, 

191
ꞌIcü xequenanuyeꞌüi 
tacuapai. Neꞌuquiyari quiya 
xepücaꞌayeitüvani tetuayamete 
vaquie. 17 Teyüꞌüquitüvamete 
meneꞌerivani niuqui müpaü 
müreꞌuxa, ꞌAqui yemecü 
nemücueriecü neputaꞌunari. 
18 Hicü Huriyusixi müpaü 
metenitaꞌeiya, Tita petatixeisitüani 
ꞌinüari müya pemütiyurienecü. 
19 Quesusi müpaü tivarutaꞌei, 
ꞌIcü tuqui xequeneucaꞌuna, ne 
hairieca tucari ꞌanucayayu 
necanenucuquetüamücü hutarieca. 
20 ꞌAyumieme Huriyusixi müpaü 
meniutiyuani, ꞌIcü tuqui veviyari 
huta teviyari heimana ꞌataxevime 
viyari caniuyurieni. Cari ꞌecü haica 
tucari perenucuquetüani. 21 Masi 
mücü yuvaiyari canixatacaitüni 
tuquitüme. 22 Quepaucuari 
müquite vasata manucuquetüarie, 
teyüꞌüquitüvametemama 
meneꞌerivacaitüni müpaü mutayücü. 
ꞌAna yuri metenitaꞌeririeni ꞌutüarica, 
yuri meteꞌitaꞌeririta niuqui Quesusi 
mutayücü.
Quesusi que mütivamaicai 
yunaime teüteri
23 Mericüsü Querusareme 
ꞌuyeicacacu Pasicua 
ꞌixüararipa, yumüiretü yuri 
meteniutaꞌeriecaxüani que 
müꞌane mühücütücaisie 
meꞌixeiyaca ꞌinüariteya mücü que 
mütiyurienecai. 24 Masi Quesusitütü 
pücayuyetuacai xeimesie, ꞌiya 
müvamaicaicü yunaime, 25 tixaü 
mücareuyehüacaicü xevitü 
mütitahecüatacü tevi hepaüsita. 
ꞌIyasietü yücümana tinimaicaitüni 
tita tevi ꞌiyarieyasie mütiyeca.

Vani 2 ,  3

Quesusi Nicuremumatü 
que memütecuxatacai
3  Mericüsü tevi 
ꞌeniuyeicacaitüni 
müpareseutücai Nicuremu titevatü, 
Huriyusixi tevaꞌaitüvamete 
müxevitütücai. 2 ꞌIya Quesusisüa 
caninuani yüvicüta. Müpaü 
tinitahüave, Tiꞌüquitame, tame 
müpaü tecatenimaica, ꞌecü 
Cacaüyarisüa pemiemetütü 
pemunuacü petiꞌüquitametütü. 
Xevitü pücayüveniqueyu ꞌicü ꞌinüari 
mütiyurieneni pemütiyurienepaü, 
me xüca Cacaüyari hamatüana 
caꞌuyeicanique. 3 Quesusi 
nitaꞌeiya, Caniseüyeni que 
nematicühüave, xüca hutarieca 
caꞌutinuiva tevi, pücayüve 
mixeiya tita Cacaüyari müraꞌaita. 
4 Nicuremu rehüave, Tevi quepaü 
tiyüve mutinuiva ꞌuquirasitütü. 
Tiyüve hutarieca yuvarusisie 
meutahani mutinuiva. 5 Quesusi 
titaꞌei, Niuqui caniseüyeni que 
nematicühüave, hasie ꞌiyarisie xüca 
caꞌutinuiva, pücayüve meutahani 
Cacaüyari müraꞌaitasie. 6 Tita 
tevisie mütiyenuiva canitevitüni. 
Tita ꞌiyarisie mütiyenuiva 
caniꞌiyaritüni. 7 Pemücahüxiyaca 
nemütixecühüavecü quename 
heuyevese xeme hutarieca 
xemütinunuiva. 8 Que mütinaque 
caniuꞌecani. Pecaniꞌenieca 
yuariyaya, perusü ꞌasipepücatimate 
que müraneica que müreumie. 
Müpaü mecaniꞌaneneni yunaitü 
ꞌiyarisie memüyenunuiva. 
9 Nicuremu müpaü titaꞌei, Quesü 
quepaütütü ꞌicü. 10 Quesusi müpaü 
tinitaꞌeiya, ꞌEcü ꞌIxaherisixi 

Vani 3
pecatinivaꞌüquitüvametüni. 
Cari ꞌicü pecatimate. 11 Niuqui 
caniseüyeni que nematicühüave, 
tecatenicuxatani tita temütemate 
hepaüsita, tetenihecüatani 
tita temüteꞌuxei hepaüsita. 
Xemesü xepücaꞌitanaquiꞌeri tita 
temütetahecüataquecai. 12 Xüca yuri 
xecateꞌerieca tita cuiepa mütimieme 
nexecuxaxatüvacacu, quepaütütü 
yuri xetetaꞌerieniqueyu xüca 
nexecuxaxatüvanique tita taheima 
mütimieme.
13 Xevitü taheima pücaꞌanutiyeive, 
ꞌiya taheima macane Yuri Tevitütü 
xeicüa pemari. 14 Muisexi 
macumavesie ꞌuyeicatü 
cu muyetepaü, müpaürita 
caneuyevecani Yuri Tevi 
muyetequieni 15 yunaitü yuri 
memüteꞌerie hesiena tucari 
mücaxüve memexeiyanicü.
Cacaüyari que mütivanaquiꞌerie 
cuiepa memütama
16 Cacaüyari ꞌipaü 
tinivanaquiꞌerieca cuiepa 
memütama. Yunive 
muyuxevi caniyetuani 
memücatatümaiyarienicü yunaitü 
yuri memüteꞌerie hesiena, tucari 
mücaxüve memexeiyanicü püta. 
17 Cacaüyari cuiepa que müreiyenüꞌa 
yunive, müpaü pücatiuyuri 
müvaranutaxürienicü cuiepa 
memütama. Masi cuiepa memütama 
memütavicueisitüarienicü cümana, 
ꞌayumieme püta neiyenüꞌani.
18 Que müꞌane yuri mütiꞌerie 
hesiena, pücaꞌanutahüiyani. 
Que müꞌane yuri mücatiꞌerie 
ꞌari nanutahüiyaniri, yuri 
mücatiutaꞌerievecü que 

192

müꞌane Cacaüyari Nuꞌaya 
muyuxevi mühücüsie. 19 ꞌIpaü 
tinivaranutaxürüvani 
ꞌisücame. Hecüariya cuiepa 
caninuaniri. Teüteri yüriya 
mecaninaquiꞌeriecaitüni, 
hecüariya mecanaquiꞌerietü, ꞌaxa 
memüteyuriecaicü. 20 Yunaitü 
ꞌaxa memüteyurie mecaniꞌuxieca 
hecüariya, hecüaripa mepücacünicu 
capa meꞌutatierivanicü que 
memüteyurie. 21 Que müꞌane 
yamütiyuriene tita yuri 
müraine, hecüaripa püyeimücü 
mümasiücünicü que mütiyuriene 
Cacaüyarisie tiviyatü.
Neneüqueme teütameya 
que mütiyutemavie
22 Mericüsü ꞌarique Quesusi 
teyüꞌüquitüvametemamata 
menecüne Cureya cuieyarisie. Mana 
vahamatü ꞌetineutere tiꞌüyanetü. 
23 Vanita tiniꞌüyanecaitüni ꞌEnunisie 
Sarimi ꞌaurie, ha mana vaüca 
muhanecaicü. Meniuꞌaxecaitüni 
meniucaꞌüyarüvacaitüni. 24 Vani 
casariyanata pücaꞌanutahüiyavecai 
cuxi.
25 ꞌAyumieme Vanisüa miemete 
teyüꞌüquitüvamete hipatü 
Huriyusixi vahamatü niuqui 
menixüatüacaitüni ꞌitiya hepaüsita. 
26 Vanisüa meꞌuꞌaxüaca müpaü 
metenitahüave, Tiꞌüquitame, 
ꞌiya ꞌahamatü meyeicacai 
hatuxame Curutani müracuteva 
ꞌanutaüye, que müꞌane hepaüsita 
pemütihecüatacai, titayari 
reꞌüyane hicü. Yunaitü hesüana 
meniꞌaxeni. 27 Vani müpaü 
tinivarutahüave, Tevi pücayüve 
tixaütü mütiutanaquiꞌerieni, 

193
me xüca taheima mieme 
yatipitüarieca püyüve. 28 Xemetütü 
xecatenihecüatani nehepaüsita 
müpaü que nemainecai, Ne 
Cürisitu nepücahücü, masi 
hüxiena nemetanüꞌarie. 29 Que 
müꞌane ꞌuca viquivame 
mexeiya, ꞌuqui neneüqueme 
canihücütüni. Neneüqueme 
teütameya mana mutive 
miꞌenie, mücü caniyutemavieca 
miꞌeniecü neneüqueme. 
ꞌAyumieme ꞌicü netemavierica 
nayeꞌaniri. 30 Neuyeveca ꞌiya 
veꞌeme mücuxaxasivarümeni 
marivatü mayeiximeni, ne püta 
nemütaparirümeni reuyevese.
Que müꞌane taheima macane
31 Que müꞌane taheima 
macane nai catinitaꞌaitüani. 
Que müꞌane cuiepa mutine 
cuiepa canimiemetüni, 
catinicuxatani cuiepa mieme. 
Que müꞌane muyuavisie 
macane nai catinitaꞌaitüani. 
32 Tita mütiuxei, tita mütiuꞌeni, 
mücü hepaüsita tinihecüatani. 
Xevitü pücaꞌitanaquiꞌeri tita 
mütiutahecüataxü. 33 Que 
müꞌane mitanaquiꞌeri tita 
mütiutahecüataxü, mücüri 
niyuꞌinüaritüani müpaü ꞌutaitü 
quename Cacaüyari yuri haine. 
34 Que müꞌane Cacaüyari meiyenüꞌa, 
mücü Cacaüyari niuquieyacü 
catinicuxatani. Cacaüyari nipitüani 
yuꞌiyari, que müreupaüme 
catiꞌinüatatü. 35 ꞌUquiyarieya 
yunive ninaquiꞌerieca. Nai 
tiniyetuirieni mamayasie. 36 Que 
müꞌane nuꞌayasie yuri mütiꞌeri 
tucari mücaxüve canexeiyani. Que 

Vani 3 ,  4
müꞌane yamücaticamie nuꞌaya que 
maine, pücaheitimani tucari, masi 
Cacaüyari ꞌihecacacu püyuhayeva.
Quesusiri ꞌuca Samariyatanacamatü 
que memütecuxatacai
4  Mericüsü Tiꞌaitame 
tiniutamarieni 
Pareseusixi memuꞌenanacü 
quename Quesusi yumüireme 
teyüꞌüquitüvamete varayeitüvacai 
vaꞌüyanecai, Vani hipame 
xeicüa vaꞌüyanecacu. 2 Quesusi 
yücümana pücavarucaꞌüyacai, 
teyüꞌüquitüvametemama püta 
mepüvarucaꞌüyacai. 3 Müpaü 
tiutamarieca Cureya neyeyani, 
hutarieca Carereya ninuani.
4 Neuyevecaitüni Samariya 
cuieyarisie meutayunecü. 5 Hicü 
quiecarisie ninuani Samariya 
cuieyarisie Sicari mütiuyetevasie. 
Mana canehurani cuie Cacuvu 
yunive mumi Cuse. 6 Pusu Cacuvu 
müvatiꞌinixü mana nitiniereni. 
Mericüsü Quesusi ꞌuxetü yeiyacü 
yaꞌanetü mana nacateitüni pusu 
tesie tuca. 7 Mericüsü ꞌuca mana 
caninuani Samariya quiecame 
cuhanünetü. Quesusi müpaü 
tinitahüave, Queneneuharitüa. 
8 Teyüꞌüquitüvametemama 
quiecari hixüapa meneꞌuvacaitüni 
ꞌicuai meheunanaiyuca. 9 Hicü 
ꞌuca Samariyatanaca müpaü 
tinitahüave, Quepaütütü ꞌecü 
pemühuriyu ha penetivaviri 
ne nemüsamariyatanaca 
nemüꞌuca. Huriyusixi tixaü 
xepücatehexeiya Samariyatari 
tahamatü. 10 Quesusi titaꞌei, Xüca 
peꞌimaicaque tita Cacaüyari 
matimicua, xüca peꞌimaicaque 

Vani 4
quepai ha mümasivaviri, 
Queneneuharitüa neꞌutaitü, ꞌecüsü 
püta pepünesitavavirieniqueyu, 
nepümasiharitüaniqueyu ha 
muhanesie mieme. 11 Mücü 
rehüave, Neuxei, hanüveme 
pepücahexeiya. Pusu peucateva. 
Haque pepeixeiya mücü ha 
muhanesie mümieme. 12 Taꞌuquiyari 
Cacuvu niveꞌemetücaitüni ꞌicü pusu 
mütasiꞌumi. ꞌEna nitiharevecaitüni 
ꞌiya, nivemamata tevamamata. 
ꞌEcü masi que petiveꞌeme que 
mücü. 13 Quesusi nitaꞌeiya, 
Yunaitü ꞌicü ha memütihareve 
tavari mepeuharicuni. 14 Que 
müꞌane manuhareni ne 
neꞌiharitüayu tavari hasuacua 
pücaheuharimücüni. Masisü mücü 
ha nemiharitüani, mücü haixa 
canayeimücü hesiena ꞌatineicatü 
tucari mücaxüve ꞌipitüatü. 15 ꞌUca 
müpaü titaꞌeiyaxü, Neuxei, ꞌicü 
ha queneneuharitüa tavari 
nemücaheuharimücünicü, ꞌuvapai 
nemücahanünenicü. 16 Titaꞌei, 
Mericüte, ꞌacüna queneꞌiniemie, 
ꞌuvapai xequenacüne. 17 ꞌUca müpaü 
titaꞌei, Nepücarecacüna. Quesusi 
müpaü tinitahüave, ꞌErite, ꞌaixüa 
pecanaineni nepücarecacüna 
pehaitü. 18 Yuꞌauxüme 
pepüvarexeiyacai ꞌacünama. 
Mücü meta, hicü pemeixeiya, 
mücü pücaꞌacüna. ꞌAyumieme 
xasunicü peputaine. 19 ꞌUca müpaü 
titaꞌei, Camü, nemanetimani ꞌecü, 
tixaxatame pecanihücütüni. 20 Tame 
taꞌuquiyarima ꞌicü yemurisie 
mecaniyutinenevivacaitüni. Xeme 
xeniutiyuaneni quename heuyevese 
Querusareme memüyutinenevivani. 
21 Quesusi titaꞌei, Neuxei ꞌuca, 

194

yuri quenetineꞌeririeca. Tucari 
canayeꞌamücü quepaucua nenevieri 
xemücaꞌipitüaca yuꞌuquiyari ꞌicü 
yemurisie ni Querusareme. 22 Xeme 
nenevieri xepipitüa que müꞌane 
xemücamate. Tame püta nenevieri 
tenipitüaca que müꞌane temümate, 
vicueisitüarica mayeneicacü 
Huriyusixi tahesie. 23 Masi tucari 
canayeꞌamücü, hicü canayeꞌaniri, 
quepaucua müme yuricü 
memüyutineneviva nenevieri 
memipitüani yuꞌuquiyari yuꞌiyaricü 
yuri meꞌutiyuatü. Mücü meta, 
neꞌuquiyari müya meꞌaneneme 
nivacuvauneni nenevieri 
memipitüanicü. 24 Cacaüyari 
caniꞌiyaritüni. Neuyeveca müme 
nenevieri memipitüa yuꞌiyaricü 
memipitüanicü yuri meꞌutiyuatü. 
25 ꞌUca titaꞌei, Ne necatinimaica 
quename ꞌuhamie Mesiya Cürisitu 
heiserie mupitüarie mütiteva. 
Quepaucua munuani ꞌiya, nai 
catatinitahecüatüamücü. 26 Quesusi 
titaꞌei, Nesü necanihücütüni 
ꞌahamatü nemüticuxata.
27 Hicü teyüꞌüquitüvamete 
mecaniuꞌaxüani. Meniuhüxiyani 
ꞌucamatü müticuxatacaicü. Siepüre 
xevitü ꞌasipücaꞌutayü, Tita 
peticuvaune, titayari hamatüana 
peticuxata nusu. 28 Hicü ꞌuca 
yuyeꞌü ꞌucuꞌeirieca quiecarisie 
neyani. Müpaü tinivaretahüave 
ꞌuquisi, 29 Camü xequeneꞌixüariyu 
tevi müneretahecüatüa nai que 
nemütiuyuri. Caticürisitu ꞌicü. 
30 Quiecarisie mecanayecüne, 
hepana menahucaitüni. 
31 Mericüsü mexi ꞌameꞌahucai, 
teyüꞌüquitüvamete menitaꞌinieni 
müpaü meꞌutiyuatü, Tiꞌüquitame, 

195
quetineucuacari. 32 ꞌIya müpaü 
tinivarutahüave, Ne ꞌicuai 
necanexeiyani xemücaꞌimate 
xeme. 33 ꞌAyumieme müpaü 
meteniyücühüavecaitüni 
teyüꞌüquitüvamete, Xevitü 
catiꞌatüiri catimi. 34 Quesusi 
tivarutahüave, Que nemüticamie 
tita mütinaque ꞌiya münesiheyenüꞌa, 
ꞌuximayasicaya que nemütinüxime, 
mücü canineꞌicuaitüni. 35 Xeme 
müpaü xecateꞌutiyuane, Nauca 
meseri tixüyu ꞌisanari nayeꞌamücü. 
Camü müpaü nepütixecühüave, 
Xequenetaneniereni, vaxa 
xequenexeiyani. ꞌAixüa 
nivavaquiniri xemücaꞌisanacü. 
Hicü 36 ꞌisaname catiniꞌivaneni. 
Nicuxeürieni tita mütiutixuaverixü, 
tucari mücaxüve memexeiyanicü, 
ꞌesame ꞌisanamematü yaxeicüa 
memüyutemamaviecacü. 37 ꞌIcü 
hepaüsita niuqui yuri paine, Xevitü 
caniꞌesametüni, xevitüta tiꞌisaname 
maine. 38 Ne nepüxeheutanüꞌaxüa 
xemücaꞌisanacü 
xemücatehaꞌuximayacaisie. 
Hipatü mecateniꞌuximayacaitüni. 
Vaꞌuximayasica xehesie tiniunaque.
39 Mericüsü yumüiretü mana 
quiecatari Samariyatari yuri 
mecateniutaꞌerieni hesiena ꞌuca 
tiutahecüatacu yuniuquicü 
yaꞌutaitü, Nai que nemütiuyuri 
canetiniutahecüatüani. 
40 ꞌAyumieme Samariyatari hesüana 
meꞌuꞌaxüaca mecanitaꞌinieni 
vahesüa müyuhayevacü. Mana 
huta tucari niyuhayeva. 41 Hipatüta 
yumüiretü yuri mecateniutaꞌerieni 
niuquieyacü. 42 Müpaü 
metenitahüave ꞌuca, Hicürixüa 
ꞌaniuquicü xeicüa yuri tepücateꞌerie. 

Vani 4
Tameri tecaniꞌenieni, tecatenimaica 
ꞌicü yuricü cuiepa memütama 
vavicueisitüvame mühücücü.
Quesusi que mürenayehüa 
tiꞌaitame parevivameya nuꞌaya
43 Mericüsü huta tucari 
ꞌanucayacu mana neyani. Carereya 
caninuani. 44 Quesusi yücümana 
tiniutahecüata quename 
tixaxatame yucuiepa ꞌayeꞌaveme 
caꞌeriva. 45 Peru quepaucua 
Carereya munua Carereyatari 
mecanitanaquiꞌerieni nai 
meteꞌuxeiyaca que müreyurienecai 
Querusareme ꞌixüararipa. Mümeta 
mecanecuꞌixüara.
46 Mericüsü hutarieca Canasie 
ninuani Carereya cuieyarisie ha 
vinu mayeitüasie. Xevitü cuiepa 
tiꞌaitame müparevivameyatücai 
mana niuyeicacaitüni. Nuꞌaya 
tinecuyecaitüni Caperünaumesie. 
47 Tiutamarieca ꞌiya quename 
Quesusi Cureya heyetüa 
Carereya nua, hesüana 
caneyani. Nitavavirieni mana 
müyemiecü, menayehüanicü 
nuꞌaya. Mücü nemüximecaitüni. 
48 Quesusi ꞌayumieme müpaü 
tinitahüave, Cari xüca ꞌinüarite 
xecaxeiyani, mamarivavemeta, 
yuri xepücatetaꞌerienicuta. 
49 Mücü tiꞌaitame parevivameya 
müpaü tinitahüave, Neuxei, 
mana quenemie nenive 
camüvecacu cuerietü. 50 Quesusi 
titahüave, Quenemie. ꞌAnive 
nayeyuriniri. Hicü mücü tevi 
yuri tiniutaꞌerieni niuquieyasie 
Quesusi que mütitahüavixü. 
Neyani. 51 Mana heutamiecacu 
teꞌuximayatametemama 

Vani 4 ,  5
menenucunaque metehehüavetü 
niveya mayeyuricüri. 52 ꞌIya 
niutaꞌivauni yaꞌutaitü que 
ꞌupaucuacacu manayeve. Müme 
müpaü metenitahüave, Tacai ꞌesiva 
cüa caviecacu cahüiyatü nayani. 
53 Hicü quemasieya tinetimani ꞌana 
mayeꞌacaicü quepaucua Quesusi 
mütitahüavixü, ꞌAnive nayeyuriniri. 
Mücüri yuri tiniutaꞌerieni, yunaitü 
hesüana quiecatarita. 54 ꞌIpaü 
hutarieca ꞌinüari tiniuyurieni 
Quesusi Cureya heyeyaca Carereya 
nuaca.
Ticuicame Vetesita mayecatei
5  Mericüsü ꞌarique Huriyusixi 
vaꞌixüarari nayeꞌani. 
Quesusi Querusareme neutiyune. 
2 Querusareme ha mana 
niyemacaitüni Muxasi Vaquitenie 
hura. Hepürayusixi vaniuquicü 
Vetesita tiniuyetevacaitüni 
ha muyemacai. ꞌEtüpivari 
niyeꞌucaitüni ꞌauriena ꞌauxüvitü. 
3 Mücütüa mecanayetecaitüni 
yumüiretü tecuicuicate, 
memacücüpe, memühurietüca, 
memümamavavaqui, metaꞌicuevatü 
ha mücuyuitüarienicü. 4 Heiva 
mana niutaꞌaxecaitüni niuqui 
tuayame. Ha nicuyuitüvacaitüni. 
Que müꞌane meri mana munua ha 
ꞌucuyuitüariecu nanayeveni sepa 
que müticuyecai. 5 Mericüsü xevitü 
tevi mana nayecateitüni xei teviyari 
heimana tamamata heimana 
ꞌatahaica viyari müticuyecai. 
6 Quesusi ꞌixeiyaca mana ꞌucaime, 
heitimaica müixa müyuriecaicü, 
müpaü tinitahüave, Petiꞌavaüriya 
pemanayeveni. 7 Ticuicame müpaü 
tinitaꞌeiya, Neuxei ꞌuqui, havaicü 

196

tevi münesiheucahüani hapa 
quepaucua ha mucuyuitüarie. Mana 
neꞌucamiecacu xevitü meri mana 
caninuani. 8 Quesusi tinitahüave, 
Quenanucuquexi, ꞌaꞌitari 
quenanucucueꞌi, quenecuyeicani. 
9 Cuitüva ꞌaixüa reuꞌerietü 
nayani tevi. Yuꞌitari nanucucueni, 
nicuyeicacaitüni.
Mericüsü mücü tucari ꞌuxipiya 
tucari canihücütücaitüni. 
10 ꞌAyumieme Huriyusixi müpaü 
metenitahüave ꞌiya manayehüiya, 
Hicü ꞌuxipiya tucari canihücütüni. 
Heiserie pepücahexeiya ꞌaꞌitari 
pemanucucuenicü. 11 Mücü müpaü 
tivarutaꞌei, Que müꞌane ꞌaixüa 
nereuꞌeriecame münesiꞌayeitüa, 
mücü canetiniutahüave, ꞌAꞌitari 
quenanucucueꞌi quenecuyeicani. 
12 Müme müpaü metenitaꞌivaviya, 
Que püpaicü mücü tevi 
müya mümatiutahüavixü, 
Quenenucucueꞌi quenecuyeicani. 
13 Manayehüiya ꞌasipücatimaicai 
que müpaicütücai, metüacü 
Quesusi yumüiretü meꞌuꞌuvacacu 
mana. 14 Hicü ꞌariquemüca Quesusi 
nitaxeiya tuqui curaruyarita. 
Müpaü tinitahüave, Camüsü ꞌaixüa 
pereuꞌerietü pecanayani. Tavari 
ꞌaxa pepücareyurieneni capa vaüca 
peꞌuꞌitüarienicü masi. 15 Tevi neyani. 
Müpaü tinivarutahüave Huriyusixi 
quename Quesusi hücütücai 
que müꞌane ꞌaixüa reuꞌeriecame 
meyeitüa. 16 ꞌAyumieme Huriyusixi 
meniveiyacaitüni Quesusi müpaü 
mütiyurienecaicü ꞌuxipiya 
tucarisie. 17 Quesusisü müpaü 
tinivarutaꞌeiya, Neꞌuquiyari 
müya tiniuꞌuximayatani hicüque, 
neta müya netiuꞌuximayata. 

197
18 ꞌAyumieme masi cuini mieme 
menicuvautüvecaitüni Huriyusixi 
meꞌimienique, ꞌuxipiya tucari 
ꞌinüariyari mayeyeitüaximecaicü, 
masisü cuxi Cacaüyari müxatacaicü 
yuꞌuquiyaritüme, Cacaüyaripaü 
ꞌanetü ꞌayuyeitüvatü.
Cacaüyari Nuꞌaya heiserie 
que mürexeiya
19 Hicü ꞌayumieme Quesusi 
müpaü tinivarutaꞌeiya, Niuqui 
caniseüyeni que nemütixecühüave, 
nuꞌaya ꞌasipücayüve yücümana, 
que mütixeiya yuꞌuquiyari 
yatiyurieneme xeicüa püyüve. 
Tita mütiyuriene ꞌiya, müpaüta 
yaxeicüa tiniyurieneni nuꞌaya. 
20 Neꞌuquiyari yunive pünaquiꞌerie. 
Naime catinixeisitüani que 
mütiyuriene ꞌiya. ꞌIcü que 
mütiyuriene ꞌesiva marivemecü 
xeicüa, yemecü nixeisitüamücü 
mamarivavemecü, xemühüxiyanicü 
xeme. 21 Neꞌuquiyari 
mütivaranucuꞌuitüvapaü müquite, 
tucari mütivarupitüvapaü nuꞌayata 
müpaü catinivaruꞌuitüvani 
müme müyuvaüriya 
müvaranucuꞌuitüanicü. 22 Mücü 
meta, neꞌuquiyari xeime 
pücaꞌinüata ꞌisücamepaü, masi 
heiserie nipitüani yunive 
ꞌisücamepaü mitaꞌinüatacü naime, 
23 yunaitü veꞌeme memüꞌeriecacü 
nuꞌaya, yaxeicüa veꞌeme 
memüꞌeriepaü ꞌuquiyarieya yunive 
meiyenüꞌa. Que müꞌane veꞌeme 
mücaꞌerie nuꞌaya, veꞌeme pücaꞌerie 
ꞌuquiyarieyata meiyenüꞌa.
24 Niuqui caniseüyeni que 
nemütixecühüave, que müꞌane 
neniuqui müꞌenie, yuri tiꞌeririetü 

Vani 5

ꞌiya münesiheyenüꞌa, mücü 
tucari mücaxüve canexeiyani. 
ꞌIsücame hüxie pücatacueviyani, 
masi niuyupata, camüquitüri, 
ꞌayeyuritü püta hicü. 25 Niuqui 
caniseüyeni que nemütixecühüave, 
tucari nayeꞌamücü, hicüri 
nayeꞌaniri, quepaucua müquite 
memiꞌenieni Cacaüyari Nuꞌaya 
ꞌutaniucame. Müme memüꞌenanani 
mecanayeyuyuricacuni. 
26 Neꞌuquiyari yücümana 
tucari que mürexeiya, müpaü 
yaxeicüa tinipitüani yunive 
tucari mexeiyanicü yücümana. 
27 Heiserie tipitüata ꞌisücamepaü 
müvaꞌinüatacü Yuri Tevi mühücücü. 
28 Tixaü xepücahüxiyaca ꞌicücü. 
Tucari nayeꞌamücü quepaucua 
yunaitü memucateuqui 
memiꞌenieni ꞌiya ꞌutaniucame. 
29 Mepüvaticüneta. Müme ꞌaixüa 
memüteyuriecai menanucuꞌuicuni 
tucari memüpitüarienicü, ꞌaxa 
memüteyuriecai meteꞌanucuꞌuni 
memanutaxüriyanicü.
Que memüteꞌihecüata Cürisitu
30 Ne necümana ꞌasinepücatiyüve. 
Que nemütiꞌena, müpaü 
nepütivaꞌinüata ꞌisücamepaü 
neyüanetü. Que mütiheiserie 
nepüvaꞌinüata nemücaꞌicuvaunecü 
tita münetinaque ne, tita 
mütinaque ꞌiya münesiheyenüꞌa 
püta nemücuvaunecü. 31 Ne xüca 
nehepaüsita netihecüatanique, 
yuricü nepücatihecüataniqueyu. 
32 Xevitü ꞌecaniuyeicani 
mütihecüata nehepaüsita. 
Necatinimaica ꞌiya yuri 
mütihecüatacü nehepaüsita que 
mütihecüata. 33 Xeme Vanisüa 

Vani 5 ,  6
xecanivarenüꞌani. Mücü tita yuri 
müraine hepaüsita tiniutahecüata. 
34 Ne masi nepücaꞌitanaquiꞌeri tita 
teüteri memütehecüata nehepaüsita, 
perusü ꞌipaü necaniutaineni 
xemütavicueisitüarienicü xeme. 
35 ꞌIya cüxeme canihücütücaitüni 
tatü hecüarivietü. Xeme 
xeniyuvaüriyacaitüni 
xemüyutemamaviecacü ꞌiya 
yatixehecüariviyacacu yareutevitü. 
36 Mücü nehepaüsita mütihecüata, 
mücü masi türücaüyemecü 
catinihecüatani, tita mütihecüatacai 
Vani ꞌesiva xeicüa tihecüatacacu. 
Tita nemütiyuriene, neꞌuquiyari que 
münetiupitüa nemeyeꞌatüanicü, ꞌicü 
ꞌuximayasica que nemütiyuriene, 
ꞌicü nehepaüsita tinihecüatani 
quename neꞌuquiyari nesiheyenüꞌa. 
37 Mücürita neꞌuquiyari 
münesiheyenüꞌa, mücütütü 
nehepaüsita tinihecüatani. Xeme 
hasuacua xepücaꞌiꞌenievave 
ꞌutaniucame, xepücaꞌixeiyavave 
que mütiyuxexeiya. 38 Niuquieya 
xepücahexeiya xehesie yuhayevame 
yuri xemücateꞌiꞌeririecü que müꞌane 
ꞌIya meiyenüꞌa. 39 ꞌUtüaricasie 
xequetenecuvava, müpaü 
xemütecuꞌerivacü quename 
mücücü tucari mücaxüve 
xehexeiya. Mücütütü canihücütüni 
tita nehepaüsita mütihecüata. 
40 Xepücayuvaüriya nehepa 
xemahuni tucari xemexeiyanicü.
41 Tita teüteri memütexata 
visi menetexeiyatü, mücü 
nepücaꞌutanaquiꞌeri. 42 Siepüre 
nepüxehetima xeme, 
xemücayuhayevacü xeꞌinaquiꞌerietü 
Cacaüyari. 43 Ne necaninuani 
neꞌuquiyarisüa nemiemetütü. 

198

Xemeri xepücanesiꞌutanaquiꞌeri. 
Xüca xevitü nuani 
yuhesüa miemetütü püta, 
xecanitanaquiꞌericuni ꞌiya. 44 Que 
xeteyüvave yuri xemütetaꞌerienicü 
xüca xeꞌitanaquiꞌerieni tita 
xemütexata visi xeteyuxeiyatü, 
xücarita xecatecuvautüveni ꞌiya 
muyuxevi Cacaüyaritütü visi 
mütixexeiyanicü xeme. 45 Müpaü 
xepücatecuꞌerivani quename 
nexetaxaneta neꞌuquiyari hüxie. 
Xevitü ꞌacaniuyeicani müxexaneta. 
Muisexi canihücütüni. Hesiena 
xeniu yuri xepüteꞌerie. 46 Xücasü 
yuri xeteꞌeriecaque Muisexisie, 
nehesietari yuri xepüteꞌeriecaqueyu. 
ꞌIya nehepaüsita tiniutiꞌutüani. 
47 Xüca ꞌiya ꞌutüaricayasie 
yuri xecateꞌerieca, queri yuri 
xetetaꞌerieni tita nemüticuxatasie.
Que mütivarumi ꞌauxüme miriyari 
(Mateu 14:13‑21; Mar icux i 
6:30 ‑44; Rucax i 9:10 ‑17)
6  Mericüsü ꞌarique caneyani 
Quesusi. Carereya 
haracunayarisie Tiveriya 
müracutevasie ꞌanutaüye 
netaꞌani. 2 Yumüiretü 
mecanicuveiyatüvecaitüni 
teüteri ꞌinüari memüxeiyacaicü 
que mütiyurienecai tecuicuicate 
vahesie. 3 Hicü hürisie neutiyune 
Quesusi. Mana necateitüni, 
teyüꞌüquitüvametemamata 
metehetitecai hamatüana. 
4 Mericüsü Huriyusixi vaꞌixüarari 
Pasicua mütiteva nahuracaitüni. 
5 Hicü Quesusi heutaniereca, 
yumüireme varuxeiyaca hepana 
meꞌatihume, müpaü tinitahüave 
Piripe, Haque tepeinanaiyu pa ꞌime 

199
memütecuanicü. 6 Müpaü tiutayü 
ꞌiꞌisipatü. Mücüsietü tinimaicaitüni 
que mütiyurieniquecai. 7 Hicü 
Piripe nitaꞌeiya, Pa huta sienituyari 
ꞌinüariyarisie ꞌatü capütinaque 
vahesie mieme yuxexuitü ꞌesiva 
xeicüa memitaꞌüixüanicü. 8 Xevitü 
teyüꞌüquitüvametemama ꞌAtürexi 
mütitevacai Simuni Pecuru ꞌivaya 
müpaü tinitahüave, 9 ꞌEna puyeica 
temaicü sevara payari ꞌauxüvime 
huta quesüteyari varaꞌütü. Perusü 
ꞌicü que tipaüme yumüireme 
vahesie mieme. 10 Quesusisü müpaü 
tiutayü, Xequenivaranucayasa 
teüteri. Mana vaüca 
nacuꞌüxayacaitüni. Hicü ꞌuquisi 
menanucayaxe ꞌauxüme miriyari 
meyupaümetü yacütüniquetü. 
11 Hicü Quesusi nenuꞌüni pa. 
Pamüpariyusi ꞌipitüaca Cacaüyari 
tinivarumini mana memütitecai. 
Yaxeicüa tinivarumini quesüteta 
quepaü memüteucuaicucai. 
12 Hicü meꞌutihuxacu müpaü 
tinivarutahüave teyüꞌüquitüvamete, 
Xequeneucuxeüri tarimeyari 
manuyuhayevaxü capa reuyevenicü. 
13 ꞌAyumieme mecanicuxeürieni. 
Tamamata heimana huta 
quirivayari meniutihüniya 
tarimeyari tecuaꞌamete 
memicuꞌeirie ꞌauxüme sevara 
payarisie mieme. 14 Mericüsü teüteri 
meꞌixeiyaca ꞌinüari mütiuyuri 
müpaü meniutiyuanecaitüni, 
Cari yuricü ꞌicü canihücütüni 
ꞌiya tixaxatame cuiepa ꞌumamie. 
15 Hicü retimaica Quesusi quename 
meꞌaxüaniquecai meꞌiviyaquecai 
tivaꞌaitüvame memayeitüanicü, 
tavari yuxaüta mana neutiyune 
hürisie.

Vani 6

Quesusi que mütiuyeicacai 
haracunasie 
(Mateu 14:22‑27; Mar icux i 6:45‑52)
16 Mericüsü quepaucua tau 
macayunixü teyüꞌüquitüvamete 
mana meniucanexüani haracunapai. 
17 Canuvasie mecayaxeca 
haracuna ꞌanutaüye menecüne 
Caperünaumepai. Hicü niucuyüreri. 
Quesusi vahesüa pücanuavecai 
cuxi. 18 Carima ꞌuꞌecacacu haracuna 
niuyuanecaitüni. 19 Hicü yateva 
ꞌauxüme ꞌataxeime quirumetüruyari 
meꞌuhutü mecanixeiya Quesusi 
haracunasie ꞌuyeicame canuva 
hepa ꞌamiecame. Meniutimamani. 
20 ꞌIya müpaü tinivarutahüave, Ne 
nepühücü. Xepücaheumamaca. 
21 Hicü meniyuvaüriya 
memitanaquiꞌerienicü canuvasie. 
Yapaucua canuva nivataneni cuiepa 
haque memeucünecai.
Teüteri que memüteꞌicuvautüvecai 
Quesusi
22 Mericüsü ꞌuxaꞌarieca teüteri 
haracuna ꞌanutaüye memütiꞌucai 
mecaniuneniere mana mucateicü 
xevitü canuva xeicüa, hipatü 
pücatixaü. Mepunenierixü Quesusi 
mücaꞌacayerüvecai mücü canuvasie 
teyüꞌüquitüvamete vahamatü, 
masi teyüꞌüquitüvamete memecü 
yuhücüate. 23 Hipatüta canuvate 
meneyecüne Tiveriya. Mana hura 
meniuꞌaxüani haque pa memeticuai 
Tiꞌaitame pamüpariyusi ꞌipitüacu 
Cacaüyari. 24 Meꞌuneniereca teüteri 
Quesusi mana mücaꞌuyeicacaicü, 
teyüꞌüquitüvametemamata 
memücaꞌuꞌuvacaicü, mümetari 
canuvatesie mecayaxeca menecüne 

Vani 6
Caperünaumepai meꞌicuvautüvetü 
Quesusi.

Quesusi pa tucari 
tiyupitüvame mühücü
25 Haracuna ꞌanutaüye 
meheitaxeiyaca müpaü 
metenitahüave, Tiꞌüquitame, 
quepaucua pepunua ꞌuvapai. 
26 Quesusi müpaü tivarutaꞌei, Niuqui 
caniseüyeni que nemütixecühüave, 
xepücanesicuvautüve 
ꞌinüarite xemüxeicü. Pa 
xemeticuaicü xemetihuxaicü 
püta xepünesicuvautüve. 
27 Xepücateꞌuximayaca ꞌicuai 
mütipünive xemaꞌivacü xeicüa. 
Xequeteneꞌuximayaca püta 
xemeꞌivacü ꞌicuai ꞌamütiterive 
tucari mücaxüve müxepitüa Yuri 
Tevi mütixemini. ꞌUquiyarieya 
Cacaüyaritütü niꞌinüaritüani ꞌiya. 
28 ꞌAyumieme müpaü metenitahüave, 
Queri teteyurieca Cacaüyari 
ꞌuximayasicaya temüteꞌuximayacacü. 
29 Quesusi müpaü tivarutaꞌei. 
ꞌIcü canihücütüni Cacaüyari 
ꞌuximayasicaya, yuri 
xemüteꞌeriecacü ꞌiya meiyenüꞌasie. 
30 Müme meteꞌicühüave, Mericüte, 
tita petiyuriene ꞌinüari, temixeiyacü, 
yuri temümatetaꞌeririenicü. 
Que petiuꞌuximayata. 31 Tame 
tatevarima manana payari 
metenicuacaitüni macumavesie, 
que müreꞌuxa, Taheima mieme pa 
tinivamicuacaitüni. 32 Hicü Quesusi 
müpaü tivarutahüave, Niuqui 
caniseüyeni que nemütixecühüave, 
Muisexi capühücütücai que müꞌane 
müxeꞌumi mücü pa taheima mieme. 
Neꞌuquiyari püta tinixemicuani 
tita yuricü mütipa taheima mieme. 

200
33 Que müꞌane taheima macaneica, 
tucari müvamicua cuiepa 
memütama, mücütütü canihücütüni 
Cacaüyarisüa mieme pa. 34 Müme 
metehehüave, Tiꞌaitame, 
ꞌaheyemecü quetatineumicua ꞌicü 
pa. 35 Quesusi müpaü tivarutahüave, 
Ne necanihücütüni pa tucari 
tiyupitüvame. Que müꞌane nehesüa 
müyeꞌani pücaheuhacamücüni. Que 
müꞌane nehesie yuri mütiꞌerie havai 
pücaheuharimücüni hasuacua. 
36 Masi yanepütixecühüavecai, 
xepünesixeiya peru yuri 
xepücateꞌerie. 37 Naime neꞌuquiyari 
münetipitüa nehesüa püyeꞌani. Que 
müꞌane nehesüa müyeꞌani, tacua 
nepücaꞌanuyehüani. 38 Ne taheima 
nepücaꞌacane tita münetinaque 
yanemütiyurienenicü. Tita 
mütinaque ꞌiya münesiheyenüꞌa 
püta yanemütiyurienenicü 
nepacane. 39 ꞌIpaü catininaqueni ꞌiya 
münesiheyenüꞌa, nai münetiupitüa 
nemücaheiyehüanicü ni xeime, 
masi nemenucuquetüanicü tucari 
ꞌayeꞌayu quepaucua mütapare. 
40 ꞌIpaürita catininaqueni 
neꞌuquiyari, yunaitü memixeiya 
nuꞌaya, yuri memüteꞌerie hesiena, 
tucari mücaxüve memexeiyanicü. 
Ne nepüvaranucuꞌuitüani tucari 
ꞌayeꞌayu quepaucua mütapare.
41 Hicü Huriyusixi 
meniniuquixiecaitüni hepaüsitana 
müpaü mutayücü, Ne pa 
necanihücütüni taheima macane. 
42 Müpaü meniutiyuanecaitüni, 
ꞌIcü catiquesusi Cuse münuꞌaya. 
Tame quemasieya varusieya 
tepüvamate. Quetütü paine hicü 
taheima macane. 43 Quesusi müpaü 
tivarutaꞌei, Xepücaniuquixieca 

201
yusata. 44 Xevitü pücayüve 
nehesüa müyeꞌani, me xüca 
neꞌuquiyari münesiheyenüꞌa 
ꞌenucuhana xeicüa püyüve. Ne 
tucari ꞌayeꞌayu quepaucua 
mütapare necanenucuquetüamücü. 
45 Texaxatamete vaxapasie 
müpaü catineꞌuca, Cacaüyari 
tinivaꞌüquitüaca yunaime. Yunaitü 
memüꞌenana neꞌuquiyari que maine, 
memüteyüꞌüquitüa, müme nehesüa 
mecaniyeꞌaxüacuni.
46 Perusü xevitü pücaꞌixeiyave 
neꞌuquiyari. Que müꞌane 
Cacaüyarisüa miemetütü ꞌamuyeica, 
mücü xeicüa canixeiyaveni 
neꞌuquiyari. 47 Niuqui caniseüyeni 
que nemütixecühüave, que 
müꞌane nehesie yuri mütiꞌerie, 
tucari mücaxüve canexeiyani. 
48 Ne pa tucari tiyupitüvame 
necanihücütüni. 49 Xetevarima 
manana payari metenecuacaitüni 
macumavesie. Müme menecuini. 
50 ꞌIcü canihücütüni pa mayeyuri 
taheima macaneica tevi 
miticuanicü mücamünicü. 51 Ne 
necanihücütüni pa mayeyuri 
taheima macane. Xüca tevi ꞌicü pa 
ꞌuticuani, yuheyemecü payeyurini. 
ꞌIcü pa nemüyetuani ne, nevaiyari 
canihücütüni, cuiepa memütama 
vatucari caniꞌayumiemetüni.
52 Hicü Huriyusixi 
meniyuxamurietüvecaitüni 
yameteyücühüavetü, Quetütü 
püyüve ꞌicü yuvaiyari 
mütasimicua temiticuanicü. 
53 Quesusi ꞌayumieme müpaü 
tinivarutahüave, Niuqui 
caniseüyeni que nemütixecühüave, 
xüca xecaꞌiticuani Yuri Tevi 
vaiyarieya, xüca xuriyaya 

Vani 6
xecaꞌanuꞌieni, tucari xepücahexeiya 
yuhesie. 54 Que müꞌane nevaiyari 
mücüaꞌa nexuriya müꞌie, tucari 
mücaxüve canexeiyani. Tucari 
ꞌayeꞌayu quepaucua mütapare, 
necanenucuquetüamücü. 55 Ne 
nevaiyari yuricü caniꞌicuaitüni, 
nexuriya yuricü cananuꞌivani. 
56 Que müꞌane nevaiyari mücuaꞌa 
nexuriya müꞌie, mücü nehesie 
tiviyatü niyuhayevamücü, neta 
hesiena netiviyatü netinehayeva. 
57 Neꞌuquiyari mayeyuri cuiepa 
que münerenüꞌapaü, ne que 
nemürayeyuri neꞌuquiyaricü, 
müpaürita yaxeicüa que 
müꞌane münesicuaꞌa, mücüta 
canayeyuricamücü necümana. 
58 ꞌIcü canihücütüni pa taheima 
macane. Xetevarima que 
memüteꞌucuai que memüteꞌucui, 
müpaü pücaꞌane. Que müꞌane 
ꞌicü pa mücuaꞌa yuheyemecü 
canayeyuricamücü. 59 Müpaü 
niutayüni Caperünaumesie 
tiꞌüquitatü tuquita.
Niuqui tucari mücaxüve hepaüsita
60 Hicü ꞌayumieme 
teyüꞌüquitüvametemama 
yumüiretü meꞌuꞌenanaca müpaü 
meniutiyuani, ꞌIcü niuqui 
canicuaniveni. Quepai püyüve 
miꞌenieni. 61 Quesusi yuꞌiyarisie 
retimaica memüniuquixiecaicü 
teyüꞌüquitüvametemama ꞌicü 
hepaüsita, müpaü tinivarutahüave, 
ꞌIcücü xetetiquetamürique 
ꞌacu. 62 Quesü yüniqueyu xüca 
xeꞌixeiyanique Yuri Tevi mana 
ꞌutimiecame haque meripai mecatei. 
63 ꞌIyari canihücütüni tucari 
tiyupitüvame. Vaiyari ꞌasipücayüni. 

Vani 6 ,  7
Tita nemütixecuxaxatüva ne, mücü 
caniꞌiyaritüni canitucaritüni. 
64 Peru hipatü xeme yuri 
xepücateꞌerie. Quesusi matüaripai 
nivamaicaitüni quehate müme yuri 
memücateꞌeriecai, timaicaita que 
müꞌane miyetuaniquecai. 65 Müpaü 
tinicuxatacaitünita, ꞌAyumieme 
nepütixecühüave, xevitü mücayüve 
nehesüa müyeꞌani xüca neꞌuquiyari 
müpaü catipitüaca.
66 Mücücü yumüiretü 
teyüꞌüquitüvametemama 
yucutama menitacüni, hamatüana 
mepücaꞌuꞌuvacairi. 67 ꞌAyumieme 
Quesusi müpaü tinivarutahüave 
tamamata heimana yuhutame, 
Xemerita xeteyuvaüriya xemüyehu. 
68 Simuni Pecuru müpaü tinitaꞌeiya 
yucuꞌimavatü, Tiꞌaitame, quepai 
rahesüa tepüteyehu. ꞌEcüsü 
niuqui tucari mücaxüve hepaüsita 
pecanexeiyani. 69 Hicürixüa yuri 
tecateniutaꞌerieni, tecamanetimani 
ꞌecü que müꞌane Cacaüyarisüa 
mümieme müpasie pemühücücü. 
70 Quesusi müpaü tivarutaꞌei, Camü 
necatixeꞌanayexei tamamata 
heimana yuhutame xeme. Xevitü 
xeme Cauyumariepaü caniꞌaneni. 
71 Mücü Cura Simuni nuꞌaya 
ꞌIsicariutitanaca nixatacaitüni. 
Mücü niyetuaniquecaitüni xevitü 
mühücütücai tamamata heimana 
yuhutatü.
Quesusi ꞌivamama yuri que 
memücateꞌeriecai hesiena cuxi
7  Mericüsü ꞌarique Quesusi 
Carereya niuyeicacaitüni. 
Pücayuvaüriyacai Cureya 
muyeicani Huriyusixi 
memicuvautüvecaicü meꞌimienique. 

202

2 Hicü Huriyusixi vaꞌixüarari 
nahuracaitüni quepaucua xamaru 
memutiveviva. 3 ꞌIvamama 
ꞌayumieme müpaü metenitahüave, 
ꞌUva peyeyame Cureya quenemie, 
ꞌahesüa miemete teyüꞌüquitüvamete 
memixeiyacü tita pemütiyuriene. 
4 Tevi ꞌavie capütiyuriene, 
ticuvaunetü yunaime vahürüpa 
mümarivanicü. Xüca müpaü 
petiyurieneni, pemasiücüme 
quenaꞌayeitüa cuiepa memütama 
vahüxie. 5 ꞌIvamamata yuri 
mepücateꞌeriecai hesiena. 6 Hicü 
Quesusi müpaü tinivarutahüave, 
Ne netucari pücaꞌayeꞌave cuxi. 
Xeme tixaü xepücatetacuevi. 
7 Cuiepa memütama mepücayüvave 
memüxeꞌuxiveꞌerieca. Ne püta 
mecaneniꞌuxiveꞌerieca vahepaüsita 
nemütihecüatacü, tita memüteyurie 
ꞌaxa müꞌanene nemutainecü. 
8 Xemeri xequeneꞌixüarayu. Ne 
cuxi nepücaꞌixüaramie ꞌicüsie, 
netucari mücaꞌayeꞌavecü cuxi. 
9 Müpaü tivarutahüaveca Carereya 
niyuhayeva.
Quesusi que mütiuyuri ꞌixüararipa 
quepaucua xamaru memutiveviva
10 Hicü ꞌivamama 
meheuꞌixüarayucacu ꞌiyata 
neyani ꞌarique, ꞌavie xeicüa 
cayuhecüatatü. 11 Hicü Huriyusixi 
meneicuvautüvecaitüni ꞌixüararipa 
müpaü meꞌutiyuatü, Haque 
peyeica ꞌiya. 12 Teüteri vaüca 
mepütecuxatacai hepaüsitana, 
ꞌavie xeicüa. Hipatü müpaü 
meniutiyuanecaitüni, Masi 
ꞌaixüa pütiucaꞌiyari. Hipatüri 
meteꞌutiyuanecai, Tixaüsietü 
püvareuyexürüva teüteri. 

203
13 Masi xevitü teüteri vahürüpa 
pücaticuxatacai hepaüsitana 
yunaitü memüvamacarücaicü 
Huriyusixi.
14 Hicü ꞌixüarari hixüapariecari 
Quesusi neutiyune tuquipa. 
Mana tiniꞌüquitacaitüni. 
15 Huriyusixi menihüxiyacaitüni 
yameꞌutiyuatü, Queri timaive ꞌicü 
ꞌutüarica. Pücatiyutiꞌüquitüave. 
16 Quesusiri ꞌayumieme müpaü 
tinivarutahüave, Tita nemütiꞌüquita 
nehesüa pücamieme. Que 
müꞌane münesiheyenüꞌasüa püta 
canimiemetüni. 17 Xüca tevi 
yuvaüriyani yamüticamienicü tita 
mütinaque ꞌiya, catinimaicamücü 
tita nemütiꞌüquita hepaüsita, 
xüca Cacaüyarisüa miemetüni, 
me xüca necümana neꞌutaineni 
nusu. 18 Que müꞌane yücümana 
mutaine catinicuvauneni visi 
müticühüavarüvanicü. Que 
müꞌane müticuvauneni visi 
müticühüavarüvanicü ꞌiya 
meiyenüꞌa püta, mücü yuri paine, 
tita mücatiheiserie pumave heisiena.
19 Camü Muisexi catixeꞌupitüa 
ꞌinüari niuquiyari xemeixeiyanicü. 
Perusü ni xevitü xeme 
yapücaticamie ꞌinüari niuquiyarisie. 
Titayari xenetecuvautüve 
xenesimienique. 20 Teüteri müpaü 
meteꞌitaꞌei, Cari cacaüyari ꞌaxa 
müꞌane pümasinüꞌü. Quepai 
masicuvaune masimienique. 
21 Quesusi müpaü tivarutaꞌei, Ne 
ꞌuxipiya tucarisie heiva xeicüa 
tixaütü nepütiuyuri, peru yunaitü 
xecanihüxiyaca. 22 ꞌAyumieme 
meta Muisexi nixeꞌupitüani 
xitequiya ꞌinüariyari. Muisexisüa 
pücamieme, tatevarima vahesüa 

Vani 7
püta canimiemetüni. Peru ꞌuxipiya 
tucarisie xepiꞌinüaritüa ꞌuqui nunusi. 
23 Xüca ꞌuqui ꞌuxitequieni ꞌuxipiya 
tucarisie Muisexisüa mieme ꞌinüari 
niuquiyari mücaꞌayeitüarienicü, 
que xeneteheca ne nai ꞌaixüa 
reuꞌeriecame nemayeitüacü xeime 
tevi ꞌuxipiya tucarisie. 24 Que 
mütiyuxexeiya xeicüa niuqui 
xepücavevieca, que mütiheiserie 
püta xequenevevieca niuqui.
Caticürisitu ꞌicü, que 
memutiyuanecai
25 Hicü Querusaremetari 
hipatü ꞌayumieme müpaü 
meniutiyuanecaitüni, ꞌIcü 
catihücü memicuvautüve 
meꞌimienique. 26 Camü yunaime 
vahürüpa catinicuxatani, 
ꞌasimepücatehehüave. 
Taꞌuquiyarima xüari yuricü 
mepücaheitima ꞌicü mücürisitu 
heiserie mupitüarie. 27 Perusü tame 
tecanimaica ꞌicü haque memieme. 
Quepaucua munuani Cürisitu, 
xevitü ꞌasipücatimaica haque 
memieme.
28 Hicü Quesusi müpaü tiniuhiva 
tuqui curaruyarita tiꞌüquitatü, 
Xeme xenetemate ꞌacu, haque 
nememieme xetemate. Ne 
necümana nepücanua. Masi yuri 
canaineni ꞌiya münesiheyenüꞌa. 
Xeme xepücaꞌimate. 29 Nesü 
necanimaica hesüana 
nemümiemecü, münesiheyenüꞌacü.
30 Hicü mecanicuvautüvecaitüni 
meꞌiviyaque. Xevitü pücaꞌivi 
tucarieya mücaꞌayeꞌavecaicü 
cuxi. 31 Teüteri yumüiretü yuri 
mecateniutaꞌerieni hesiena. Müpaü 
meniutiyuanecaitüni, Quepaucua 

Vani 7
munuani Cürisitu, masi vaüca 
catiyurieneni ꞌinüarite, ꞌeꞌivatü ꞌicü 
que mütiyuriene.
Pareseusixi que memütevaretanüꞌa 
tupirisixi memiviyacü Quesusi
32 Hicü Pareseusixi 
menivaꞌeniecaitüni teüteri 
hepaüsitana vaüca metecuxatame. 
Maraꞌacate memühüritüariecai 
Pareseusixi vahamatü 
mecanivaretanüꞌani tupirisixi 
memiviyacü. 33 Hicü müpaü 
niutayüni Quesusi, Yareutevitü 
cuxi xehamatü neniuyeicamücü. 
ꞌArique ꞌiya münesiheyenüꞌasüa 
nepüyemie. 34 Xepünesicuvautüveni 
peru xepücanesitaxeiya. Mücü meta, 
haque nemeyeicani xepücayüvave 
xemetaꞌaxüani. 35 Huriyusixi 
müpaü meteniyücühüavecaitüni, 
Que tiyune ꞌicü temücaꞌitaxeiyacü. 
Cüriyecusixi vasata memeutayeixüa 
vahesüa catiyemie, Cüriyecusixi 
tivaretiꞌüquitüanique. 36 Quesü 
ꞌicü titita niuqui müya 
mutaine, Xepünesicuvautüveni, 
xepücanesitaxeiya, haque 
nemeyeicani xepücayüvave 
xemetaꞌaxüani, haitü.
Hatüapaü müꞌanene ha 
muhanesie miemepaü
37 Hicü veꞌeme tucarisie 
ꞌixüarari heutiparirümecacu, 
mana niuvecaitüni Quesusi. 
Nahivacaitüni müpaü ꞌutaitü, Xüca 
tevi heuharimücüni, nehesüa 
quenuani, queꞌanuhareni. 38 Que 
müꞌane nehesie yuri mütiꞌerie, 
ꞌutüarica manuyünepaü, hatüapaü 
ꞌanenetü caniuhanecamücü taütana 
ha muhanesie miemepaü ꞌanenetü. 

204
39 Müpaü niutayüni ꞌIyari xatatü 
memitanaquiꞌerieniquecai müme 
yuri memütetaꞌerieniquecai 
hesiena. Mücü ꞌIyari 
mepücatanaquiꞌerivavecai 
cuxi Quesusi cuxi visi ꞌanetü 
mücaꞌayeitüarievecaicü.
Teüteri hixüata que 
memüteꞌuyusanaxü
40 Hicü teüteri hipatü ꞌicü 
niuquite meꞌuꞌenieca müpaü 
meniutiyuanecaitüni, Yuricü 
mücü tixaxatame canihücütüni 
ꞌicü. 41 Hipatüta meteꞌutiyuanecai, 
Cari ꞌicü Cürisitu canihücütüni. 
Hipatüta meteꞌutiyuanecai, Masi 
Cürisitu Carereya pücamiemetüni. 
42 Camü ꞌutüarica müpaü 
caranuyüne, Cürisitu Raviri 
püxiüyarieyatüni, quiecarisie Raviri 
mecateisie pümiemetüni Verenisie. 
43 ꞌAyumieme teüteri hixüata 
meniyusana cümana. 44 Hipatüta 
müme meniviyacucaitüni, perusü 
xevitü pücaꞌivi.
Tevi hasuacu pücaticuxatacai ꞌicü 
müticuxatapaü, que memutiyuanecai
45 Hicü tupirisixi meniuꞌaxüani 
maraꞌacate memühüritüariecai 
vahesüa Pareseusixi vahesüa. 
Mümeri müpaü metenivarutahüave, 
Titayari xecateꞌiꞌatüa. 46 Tupirisixi 
müpaü metevarutaꞌei. Tevi 
hasuacuari pücaticuxatacai ꞌicü 
tevi müticuxatapaü. 47 Hicü 
Pareseusixi müpaü metevarutaꞌei, 
Cari xemeta xepeuyexüriya. 
48 Camü teꞌaitamete Pareseusixi 
que müꞌane müme hesiena yuri 
pütiutaꞌeri. 49 Peru ꞌicü teüteri 
ꞌinüari niuquiyari memücamate 

205
ꞌaxa mepütecühüavarüva. 
50 Hicü ꞌiya meripai Quesusisüa 
munua yüvicüta Nicuremu 
müpaü tinivarutahüave, 
xevitü mühücütücaicü müme, 
51 Camüsü taꞌinüari niuquiyaricü 
tepücaꞌenutahüani tevi xüca meri 
tecaꞌiꞌenieni que mutaine, xüca 
tecaꞌimaica que mütiyuriene. 
52 Mümeri müpaü metenitaꞌeiya, 
Quesü ꞌecütari Carereya petimieme. 
Quetinecuvava, quetinexeiyani 
Carereyasie mücaꞌayenevecü 
tixaxatame havaicü.
ꞌUca muviyari xeime cünayamame 
meyucumaüvacacu
53 Yuxexuitü yuquie 
mepeutayeixüa.
8  Quesusisü yemurisie 
neyani Huriva Matiꞌu 
müracutevasie. 2 Ximeri tavari 
tuquipa ninuani. Yunaitü teüteri 
hesüana meniꞌaxecaitüni. Mana 
ꞌayerüca tinivaꞌüquitüacaitüni. 
3 Hicü teꞌutüvamete Pareseusixi 
vahamatü mecaniꞌatüirieni ꞌuca 
muviyarie xeime cünayamame 
meyucumaüvacacu. Hixüapa 
meꞌitaqueca 4 müpaü 
metenitahüave, Tiꞌüquitame, 
ꞌicü ꞌuca caniuviyarieni xeime 
cünayamatü meyucumaüvame. 
5 ꞌInüari niuquiyarisie Muisexi 
müpaü catatiniuꞌaitüani tetexicü 
temüvatituaxanicü müya memüyüa. 
Camüsü que petayüni ꞌecü. 6 Müpaü 
meniutiyuani meꞌiꞌisipatüvetü 
meꞌitaxanetaque. Quesusisü 
ꞌanacatusireca, cuiepa tiniutaꞌutüani 
yuꞌitüvamecü. 7 Müme 
ꞌameteheuterecu meheicuꞌivaviyatü, 
ꞌiya nanucuqueni. Müpaü 

Vani 7 ,  8
tinivarutahüave, Que müꞌane 
xeme ꞌaxa mücatiyurieve, mücü 
meri pitatuaxa tetecü. 8 Tavari 
ꞌanacatusireca, cuiepa tiutaꞌutüa. 
9 Mümeri memuꞌenana, vaꞌiyari 
vatateꞌacacu, meneutayeixüani 
yuxexuitü meꞌayecücatü, 
ꞌuquiravesixi meri. Quesusi 
yuxaüta niyuhayeva, ꞌuca hixüapa 
muvecai tiuyuhayevaxüta. 10 Hicü 
ꞌanucuqueca Quesusi, hipame 
cavaxeiyatü, ꞌuca xeicüa, müpaü 
tinitahüave, Neuxei, ꞌuca, 
haquevari müme masixanetamete. 
Xevitü ꞌahesie carahüa. 11 ꞌIya 
tiutayü, Tiꞌaitame, haquevasü. 
Quesusi titahüavixü, Neta ꞌahesie 
nepücatihüani. Quenemie, tavari 
ꞌaxa pepücareyurieneni.
Quesusi cuiepa memütama 
vahecüarivivame mühücü
12 Mericüsü Quesusi tavari 
tinivarutixatüani müpaü ꞌutaitü, Ne 
cuiepa memütama vahecüarivivame 
necanihücütüni. Que müꞌane 
münesiꞌanuveiya yüvipa 
pücaꞌuyeicani, masi hecüariya 
canexeiyacamücü tucaritüme. 
13 Pareseusixi ꞌayumieme müpaü 
metenicühüaveni, ꞌEcü ꞌahepaüsita 
xeicüa pecatinihecüatani. Tita 
pemütihecüata pücayuri. 14 Quesusi 
müpaü tinivarutaꞌeiya, Sepasü 
nehepaüsita nemütihecüata, 
tita nemütihecüata puyuri 
nemütimatecü haque nememieme 
que nemütimie. Xeme 
ꞌasixepücatemate haque nememieme 
que nemütimie. 15 Xeme teüteri 
vahepaü xepüteyuꞌinüata. 
Ne püta tevi nepücaꞌinüata. 
16 Masisü xüca neꞌitaꞌinüataque, 

Vani 8
nepihecüatüaniqueyu tita 
yuricü mütiꞌinüari nehexeiyatü, 
nexaüta nemücaꞌuyeicacü, ꞌiya 
münesiheyenüꞌa nehamatü 
muyeicacü. 17 Mücü meta, 
xeꞌinüari niuquiyarisie müpaü 
catineꞌuxani, Yuhutatü teüteri 
tita memütetahecüata puyuri. 
18 Mericüte, ne necanihücütüni que 
müꞌane nehepaüsita mütihecüata, 
neꞌuquiyari münesiheyenüꞌa 
nehepaüsita tinihecüatanita. 
19 Müme müpaü metenitahüave, 
Haqueri ꞌaꞌuquiyari. Quesusi müpaü 
tivarutaꞌei, Xeme xepücanesimate 
ne, neꞌuquiyarita xepücamate. Xüca 
xenesimaicaque ne, neꞌuquiyarita 
xepümaicaqueyu. 20 ꞌIcü niuquicü 
catinicuxatacaitüni tumini 
mahüriesie tuqui curaruyarita 
tiꞌüquitatü. Xevitü pücaꞌivi 
tucarieya mücaꞌayeꞌavecaicü cuxi.
Que nemüreumie xepücayüvave 
xemetaꞌaxüani, que mainecai
21 Hicü tavari müpaü 
tinivarutahüave, Nesü nepüyemie. 
Xepünesicuvautüveni, tita ꞌaxa 
xemüteyuriesie xeteviyatü 
xecanicuicuni. Que nemüreumie 
xepücayüvave xemetaꞌaxüani. 
22 Huriyusixi ꞌayumieme müpaü 
metenicuxatacaitüni, Yücümana 
catiyumieni müpaü mutayücü, 
Que nemütimie xepücayüvave 
xemetaꞌaxüani. 23 ꞌIya müpaü 
tinivarutahüave, Xeme ꞌena 
xepümiemete. Ne püta taheima 
necanimiemetüni. Xeme ꞌena 
cuiepa xepümiemete. Ne püta ꞌena 
cuiepa nepücamieme. 24 ꞌAyumieme 
yanepütixeꞌutahüavixü xemücuini 
tita ꞌaxa xemüteyuriesie xeteviyatü. 

206

Xüca yuri xecateꞌutaꞌerieni 
quename ne nehücü, xecanicuicuni 
tita ꞌaxa xemüteyuriesie 
xeteviyatü. 25 Müme müpaü 
metenicühüavecaitüni, ꞌEcü 
que pepüpaicüte. Quesusi 
tivarahüave, Yemecü nepühücü 
tita nemütixecuxaxatüva. 
26 Vaüca necaneixeiyani 
xehepaüsita nemüticuxatanicü, 
xehesie nemütihüpanicü. ꞌIya 
münesiheyenüꞌa masi yuri 
canaineni. Tita nemütiuꞌeni 
ꞌiya yahainecacu, mücü 
nepütivataxatüani cuiepa 
memütama. 27 Müme 
ꞌasimepücatehetima yuꞌuquiyari 
müvacuxaxatüvacaicü. 28 Hicü 
Quesusi müpaü niutayüni, 
Quepaucua xemenutihana Yuri 
Tevi, ꞌanari xepütehetimani 
ne nemühücücü, necümana 
ꞌasinemücatiyurienecü. Neꞌuquiyari 
münetiuꞌüquitüapaü, müpaü 
xeicüa nepüticuxata. 29 Mücü meta, 
ꞌiya münesiheyenüꞌa nehamatü 
caniuyeicani. Pücanesiꞌucuꞌeiri 
nexaüta, neheyemecü 
yanemütiyurienecü tita mütinaque.
30 ꞌIpaü ticuxatacacu yumüiretü 
yuri mecateniutaꞌerieni hesiena.
Tita yuri maine canixetixünamücü, 
que mainecai
31 Quesusi ꞌayumieme müpaü 
tinivarutahüave müme yuri 
memüteꞌitaꞌeriri Huriyusixi, Xeme 
neniuquisie xeteviyatü xüca 
xeyuhayevani, yuricü nehesüa 
miemete teyüꞌüquitüvamete 
xecanihümetüni. 32 Tita yuri 
müraine xecanetimaicuni. Mücü 
yuri maine canixetixünamücü. 

207
33 Müme müpaü metenitaꞌeiya, 
Tame ꞌApurahami 
tecanixiüyarimamatüni. 
Xeimesie mieme vaüriyarica 
tepücateꞌutiꞌuximayataxü hasuacua. 
Que pehaine, xexüxünitü xemacüne 
pemaine. 34 Quesusi müpaü 
tivarutaꞌei, Niuqui caniseüyeni 
que nemütixecühüave, yunaitü 
ꞌaxa memüteyurie vaüriyarica 
meteniꞌuximayaca tita ꞌaxa 
mütiꞌanesie mieme. 35 Mericüte, 
vaüriyarica mütiꞌuximaya 
yuheyemecü ꞌapücaꞌuca 
quiecamepaü. Quiecame nuꞌaya 
püta ꞌapuca yuheyemecü. 36 Xüca 
nuꞌaya xetixünamücü, panasi 
xexüxünitü xecanacünicuni. 
37 Ne nepütimate ꞌApurahami 
xemüxiüyarimama. Siepüre 
xecanenicuvautüveni 
xenesimienique neniuqui 
müyutexiecü xehesüa. 38 Tita 
nemütiuxei neꞌuquiyarisüa 
yanepüticuxata. Xemesüari tita 
xemüteꞌuꞌeni yuꞌuquiyarisüa 
yaxepütecahu.
39 Müme müpaü meteꞌitaꞌei, 
Tame taꞌuquiyari ꞌApurahami 
canihücütüni. Quesusi müpaü 
tivarutahüave, ꞌApurahami 
xüca xexiüyarimamatüni, 
ꞌApurahami que mütiyurienecai 
yaxequeteneyurieca. 40 Masi 
hicü xepünesicuvautüve 
xenesimienique. Ne necanitevitüni 
nemütixecuxaxatüva tita yuri 
müraine que nemütiuꞌenaxü 
Cacaüyarisüa. Xehepaü capütiuyuri 
ꞌApurahami. 41 Xeme xeꞌuquiyari 
que mütiyuriene yaxetenicahuni. 
Meteꞌitahüave, Tametütü tavarusi 
que müꞌane mücacünayatücai, mücü 

Vani 8
pücatasiꞌutivevi. Xei ꞌuquiyariyari 
tecanexeiyani Cacaüyaritüme. 
42 Quesusi müpaü tivarutahüave, 
Xüca Cacaüyari xeꞌuquiyaritünique, 
xecaneninaquiꞌeriecaqueyu ne. 
Ne Cacaüyarisüa necaneyeyani 
necaninuaniri. Mücü meta, 
necümana nepücanua. ꞌIya 
püta caneneyenüꞌani. 43 Titayari 
xecateheitimaivave tita 
nemütixata. Xemücayüvavecü 
neniuqui xemüꞌenieni, ꞌayumieme 
xepücaꞌiquema. 44 Xeme 
yuꞌuquiyarisüa xecanimiemetetüni 
Cauyumariesüa. Xecaniyuvaüriyani 
yaxemüteyuriecacü tita 
mütihiveꞌerie xeꞌuquiyari. ꞌIya 
meripai catiniyumemivani. 
Tita yuri mürainesie tiviyatü 
ꞌapücaꞌuvecai, tita yuri müraine 
mumavecü hesiena. Quepaucua 
ꞌitaricacü müticuxata, yücümana 
tinicuxatani mütiꞌitavacü, 
memüteꞌitava müvaꞌuquiyaricü. 
45 Ne püta yuri nemainecü, yuri 
xepücaneteꞌeriri. 46 Que müꞌane 
xeme nehesie pürahüani, ꞌaxa 
nemütiuyuri ꞌutaitü. Me xüca 
yuri nehaineni, titayari yuri 
xecaneteꞌeriri. 47 Que müꞌane 
Cacaüyarisüa mümieme caniꞌenieca 
tita Cacaüyari müticuxata. 
ꞌAyumieme xepücaheuꞌenana, 
Cacaüyarisüa xemücamiemetecü.
Cürisitu que ꞌamütiuyeicacai 
sutüapai
48 Huriyusixi müpaü metenitaꞌeiya, 
Cari ꞌaixüa teniutiyuaneni quename 
ꞌecü pesamariyatanaca, quename 
cacaüyari ꞌaxa müꞌane masinüꞌü. 
49 Quesusi tivarutaꞌei, Neri 
cacaüyari ꞌaxa müꞌane pücanesinüꞌü. 

Vani 8 ,  9
Masi ꞌayeꞌame neꞌerietü nepixata 
neꞌuquiyari, xeme püta neꞌayeꞌame 
xecanesiꞌerietü xepünesixata. 
50 Ne tixaü nepücaticuvaune 
visi nemüticühüavarüvanicü. 
Que müꞌane müticuvaune visi 
nemüticühüavarüvanicü, que 
müꞌane ꞌisücamepaü müvaꞌinüata, 
mücü ꞌacaniuyeicani. 51 Niuqui 
caniseüyeni que nemütixecühüave, 
xüca tevi neniuquisie yaticamieni, 
hasuacua pücahetimani müya. 
52 Huriyusixi müpaü meteꞌitahüave, 
Hicürixüa tepütehetima cacaüyari 
ꞌaxa müꞌane mümasinüꞌü. 
Camü ꞌApurahami caniumüni, 
texaxatameteta meteꞌucui. ꞌEcüsü 
müpaü pecanaineni, xüca tevi 
neniuquisie yaticamieni, müya 
pücamaica hasuacua. 53 ꞌEcü 
que petiveꞌeme taꞌuquiyari 
ꞌApurahami ꞌasicayüvecacu. Mücü 
caniumüni, texaxatameteta 
meteꞌucui. Titari peraꞌayeitüaxime. 
54 Quesusi tivarutaꞌei, Xüca ne 
visi nehainenique nehepaüsita, 
tixaü pücatihücütüniqueyu visi 
que nemüticühüavarüvaniqueyu. 
Neꞌuquiyari canihücütüni que 
müꞌane visi maine nehepaüsita. 
Xeme yaxeputiyuane quename 
xecacaüyari ꞌiya. 55 Masi 
xepücaheitimaivave. Nesü püta 
necanimaica. Xüca nehainenique 
quename necaꞌimate, xehepaü 
netiꞌitavatü nenayaniqueyu. 
Masiri necanimaica, niuquieyasie 
yanepüticamie. 56 Xeꞌuquiyari 
ꞌApurahami cuini mieme 
tiniyutemavieca netucari haꞌerivatü 
mixeiyacü. Nixeiya, tinaquiꞌacai. 
57 Huriyusixi ꞌayumieme müpaü 
metenitahüave, ꞌEcü huta teviyari 

208

heimana tamamata viyari 
pepücahü. Que petixei ꞌApurahami. 
58 Quesusi tivarutahüave, Niuqui 
caniseüyeni que nemütixecühüave, 
ꞌApurahami ꞌacaꞌuyeicacacu 
cuxi, ꞌaneniuyeicani ne. 59 Hicü 
ꞌayumieme tetexi mecaniutitücü 
meꞌituaxaque. Quesusi niyutiꞌavieta, 
tuqui curaruyarita nivayeyani 
vasata ꞌumietü.
Quesusi que mürenayehüa 
tevi ꞌacüpetü mutinuivaxü
9  Hicü mana ꞌuyemietü 
tevi niuxeiya 
ꞌacüpetü mutinuivaxü. 
2 Teyüꞌüquitüvametemama müpaü 
metenitaꞌivaviya, Tiꞌüquitame 
ꞌacu, quepai ꞌaxa pütiuyuri, ꞌicü 
ꞌaxa tiuyuri, ꞌuquiyarimama 
nusu ꞌaxa mepüteꞌuyuri, ꞌacüpetü 
mutinuivaxücü. 3 Quesusi müpaü 
niutayüni, ꞌIcü müpaü pücaꞌane ꞌaxa 
mütiuyuricü, ni ꞌuquiyarimamata 
ꞌasimemüteꞌuyuricü müpaü pücaꞌane. 
Mümasiücürecü Cacaüyari 
que mütiyuriene hesiena püta 
caniꞌaneni. 4 Caneuyeveca ꞌiya 
münesiheyenüꞌa que mütiꞌuximaya, 
yanemütiyurienenicü ne 
ꞌuhecüacacu cuxi. Yüriya 
ꞌacanamieni quepaucua 
mücayüve mütiꞌuximayaca. 
5 Quepaucua cuiepa nemuyeica, 
necanihecüariyatüni cuiepa 
memütama vahesie mieme. 6 Müpaü 
ꞌutayüca niutaꞌaüsicavieni cuiepa. 
Haxu ꞌuhaviyaca yuꞌaüsicacü, 
hüxitana haxu neviriexüani. 
7 Müpaü tinitahüave, Quenemie, 
mana quenehütaimami ha mayema 
Siruhe müracutevasie, taniuquicü 
Mutanüꞌarie müracutevasie.

209
Hicü neyani, nanacahütaima, 
heunieretü ꞌayaca, nacunuani. 
8 Hicü ꞌauravatariri, mümeri 
meripai memixeiyacai 
rimusinavieneme, müpaü 
meniutiyuanecaitüni, ꞌIcü catihücü 
mana mutiyeixacai müticuꞌivavacai. 
9 Hipatü meteꞌutiyuanecai, ꞌEri, ꞌiya 
pühücü. Hipatüta meteꞌutiyuanecai, 
Tixaüsüari, hepaüna pütiyuxexeiya 
xeicüa. ꞌIyasü müpaü nainecaitüni, 
Ne nepühücü. 10 Hicüsü müpaü 
metenitahüave, Mericüte, que 
petiunieritüarie. 11 ꞌIya müpaü 
tivarutaꞌei, Mücü tevi Quesusi 
mütiteva haxu ꞌuhaviyaca 
nehüxita canenaviriexüani. 
Müpaü netiutahüavixü, Siruhe 
quenemie quenehütaimamie. 
Neheyaca neꞌanacahütaimaca 
nepanutanierixü. 12 Müme 
metehehüave, Haqueri mücü. 
Hauqui, tiutayü.
Pareseusixi que 
memüteꞌitaꞌivaviyaxü 
macüpecai manayehüiya
13 Mericüsü Pareseusixi vahesüa 
mecaneivitüni macüpecai. 
14 ꞌUxipiya tucari nihücütücaitüni 
quepaucua Quesusi haxu 
muhaviyaxü menutanieritüa. 
15 ꞌAyumieme tavari menitaꞌivaviya 
Pareseusixi que tiunierixü. ꞌIya 
müpaü tivarutahüave, Haxu 
pünesiꞌaviriexüa nehüxita, 
nepanacahütaimaxü, hicü 
nepeuniere. 16 Pareseusixi 
hipatü ꞌayumieme müpaü 
meniutiyuanecaitüni, Xüari ꞌiya tevi 
Cacaüyarisüa pücamieme, ꞌuxipiya 
ꞌinüariyarisie yamücaticamiecü. 
Hipatü meteꞌutiyuanecai, Quepaü 

Vani 9
tiyüve tevi ꞌaxa mütiyuriene ꞌinüari 
ꞌipaü ꞌaneneme mütiyuriene. Hixüata 
mepuyusanaxüa. 17 ꞌAyumieme 
tavari müpaü metenitahüave 
macüpecai, Que peꞌutaine ꞌecü ꞌiya 
hepaüsita. Pümasiꞌanutanieritüa. 
ꞌIya rainecai, Catinixaxatametüni. 
18 Hicü Huriyusixi yuri 
mepücateꞌutaꞌeri quename ꞌacüpecai 
ꞌanutanierixü, ꞌarique xeicüa yuri 
mepüteꞌutaꞌeri mevarutahüaveca 
manutanierixü ꞌuquiyarimama. 
19 mevarutaꞌivaviyaca müpaü 
meꞌutiyuatü, ꞌIcü tixenive, 
hepaüsitana xemutiyuane 
quename ꞌacüpetü ꞌutinuivaxü. 
Que yüanetü hicü peuniere. 
20 ꞌUquiyarimama menivarutaꞌeiya 
yameꞌutiyuatü, Tame tepütemate 
ꞌicü tanive mühücü ꞌacüpetü 
mutinuivaxü. 21 Masi hicü que 
yüanetü meuniere ꞌasitepücatemate. 
Quepai menutanieritüa 
ꞌasitepücatemate. Mücü 
xequeneutaꞌivaviya. ꞌEcaniuteviniri, 
yücümana caniyutaxatamücüri. 
22 ꞌUquiyarimama müpaü 
meniutiyuanecaitüni Huriyusixi 
memüvamacarücaicü. 
Huriyusixi meyuꞌenieca müpaü 
meteniyücühüavecaitüni, quename 
xüca xevitü yutahecüatanique 
Cürisitusie tiviyatü, tuquita 
capitüarieniqueyu. 23 ꞌAyumieme 
ꞌuquiyarimama meniutiyuani, 
ꞌEcaniuteviniri, xequeneutaꞌivaviya 
mücü. 24 Hicü hutarieca 
menitahüave tevi macüpecai. 
Müpaü metenitahüave, ꞌAixüa 
queneutayüqui Cacaüyari hepaüsita. 
Tame tepütemate ꞌicü tevi ꞌaxa 
mütiyuriene. 25 Mücü müpaü 
tivarutaꞌei, Me ꞌasinepücatimate 

Vani 9 ,  10
xüca ꞌaxa tiyurieneni. ꞌIcü xeicüa 
necatinimaica ne. ꞌAna nepacüpecai, 
hicürixüa nepeuniere. 26 Hicü 
müpaü metenitahüave, Que 
masiꞌuyuri. Que matiunieritüa. 
27 Müpaü tinivarutaꞌeiya, 
Meripai yanepütixeꞌutahüavixü, 
xepücaheuꞌenana. Que cuxi 
xeteꞌenacu tavari. Xemeta 
teyüꞌüquitüvametemama 
xecateꞌacünicu. 28 Müme ꞌaxa 
mepüteꞌitahüavixü müpaü 
meteꞌicühüavetü, ꞌEcüsü hesüana 
mieme tiyüꞌüquitüvame pepühücü. 
Tame Muisexisüa miemete 
teyüꞌüquitüvamete tepühüme. 
29 Tame tecatenimaica Cacaüyari 
mütitahüavixü Muisexi. ꞌIcü 
püta ꞌasitepücatemate haque 
memieme. 30 Tevi müpaü tivarutaꞌei, 
Camüte, ꞌicü pümarive. Xeme 
ꞌasixepücatemate haque memieme, 
peru pünesiꞌanutanieritüa 
ne. 31 Tepütemate Cacaüyari 
mücavaꞌenie ꞌaxa memüteyurie. 
Masi xüca tevi Cacaüyari 
ꞌayexeiyani, xüca yaticamieni 
tita mütinaque Cacaüyari, 
caniꞌeniecamücü ꞌiya. 32 Sutüapai 
hicüque pücaxasiva quename 
tevi ꞌenutanieritüa que müꞌane 
ꞌacüpetü mutinuivaxü. 33 Xüca ꞌicü 
Cacaüyarisüa camiemetünique, 
pücayüveniqueyu ꞌasimütiyurieni. 
34 Müme meteꞌitaꞌei, Cari ꞌecü 
ꞌaxa petiyurienetü peputinuivaxü 
yemecü. ꞌEcü que petatiꞌüquitüa 
tame. Tacua mecanenuyehüani.
Yuꞌiyarisie que 
memüteꞌacücüpe teüteri
35 Mericüsü caniuꞌena Quesusi 
quename tacua mehenuyehüa. 

210

ꞌItaxeiyaca müpaü niutayüni, 
ꞌEcü yuri petiꞌerie que müꞌane 
Yuri Tevi mühücüsie. 36 ꞌIya 
titaꞌei, Tiꞌaitame, que püpaicü 
yuri nemütitaꞌerienicü hesiena. 
37 Quesusi titahüave, Pepixei. Que 
müꞌane ꞌahamatü müticuxata, 
mücü necanihücütüni. 38 ꞌIya 
tiutayü, Yuri nepütiꞌerie, Tiꞌaitame 
ꞌacu. Nenevieri nipitüaniri. 
39 Quesusi müpaü niutayüni, 
Ne necaninuani ꞌena cuiepa 
nemüvapatacü, memücaheuneniere 
memanutanenierenicü, 
memeuneniere meꞌacücüpetü 
memacünecü.
40 Mericüsü Pareseusixi hipatü 
hamatüana memuꞌuvacai 
ꞌicü meniuꞌenieni. Müpaü 
metenitahüave, Tamerita 
teteꞌacücüpe. 41 Quesusi 
müpaü tivarahüave, Xüca 
xeꞌacücüpenique, mücücü xehesie 
pücarahüivaniqueyu. Masi hicü 
müpaü xeputiyuane quename 
xeheuneniere. ꞌAyumieme ꞌapuve 
xehesie que mürahüiva.
Muxasi vacuraru hepaüsita 
ticuxatatü, que mütiꞌüquitacai
10  Niuqui caniseüyeni que 
nemütixecühüave, que 
müꞌane quitenie mücaheutahani 
muxasi vacuraruta, huteicü püta 
meutimaque, mücü tinavayame 
canihücütüni catininavamücü. 
2 Que müꞌane quitenie meutahani, 
muxasi canivahüvemetüni. 
3 ꞌIparevivame quitenie 
catineuyepivani hesiena mieme. 
Muxasi mecanimaica niuquieyasie. 
Yuxexuime püvarahüave 
yumuxasi que memüteteteva, 

211
nivaranuyevitüni. 4 Quepaucua 
yumuxasi yunaime müvaranuyevitü, 
mücü varanuhaitüiyatü caniumieni. 
Muxasi ꞌutümana mecaniveiyani 
niuquieyasie memimatecü. 
5 Cuyeicame mepücaꞌanucuveiya, 
meniyutaꞌunacuni püta cuꞌuvamete 
vaniuquisie memücavamatecü.
6 Quesusi ꞌicü ꞌüquisica xatatü 
müpaü tinivacuxaxatüvacaitüni. 
Müme ꞌasimepücatehetima 
tita mütihücütücai 
mütivacuxaxatüvacai.
Quesusi muxasi vahüveme 
ꞌaixüa mütiucaꞌiyari mühücü
7 ꞌAyumieme tavari müpaü 
niutayüni Quesusi, Niuqui 
caniseüyeni que nemütixecühüave, 
ne muxasi necanivaquitenietüni. 
8 Yunaitü memuꞌaxüa 
necanuavecacu cuxi ne, 
tenavayamete mecanihümetüni, 
menivanavatüveni. Muxasi 
mepücavaruꞌeni masi. 9 Ne 
necaniquitenietüni. Necümana 
xüca tevi heutahani, 
nitavicueisitüariemücü. 
Neutahamücü nivayeyeicamücü, 
macusiüraüye netamariecaxüamücü.
10 Tinavayame vanavamütü 
vacuimütü vataꞌunamütü 
xeicüa caniꞌaxeni. Ne püta 
necaninuani tucari memexeiyanicü, 
ꞌanuyuhayevame memexeiyanicü. 
11 Ne tiꞌüviyame ꞌaixüa 
nemütiucaꞌiyari necanihücütüni. 
Tiꞌüviyame ꞌaixüa mütiucaꞌiyari 
yutucari niyetuani muxasi 
vahesie mieme. 12 Tiꞌivame, que 
müꞌane mücavahüveme, muxasi 
mücavacusiyari, mücü canixeiyani 
ꞌürave ꞌaꞌamieme. Mücü muxasi 

Vani 10
nivacuꞌeꞌeirivani niyutaꞌunani. 
ꞌÜrave nivativiyamücü 
nivataxüriexüamücü. 13 ꞌIya 
mütiꞌivamecü xeicüa 
pücayucuerivayurie muxasi 
vahepaüsita.
14 Ne necatiniꞌüviyametüni ꞌaixüa 
nemütiucaꞌiyari. Nemuxasima 
nepüvamate, mümeta menetemate 
nemuxasi, 15 yaxeicüa neꞌuquiyari 
münetimatepaü, ne nemimatepaü 
neꞌuquiyari. Netucari necaniyetuani 
muxasi vahesie mieme. 16 Hipameta 
muxasi nepüvarexeiya ꞌicü xei 
curaruyarita memücamiemete. 
Neuyeveca nemüvaꞌatüani mümeta. 
Neniuqui mecaniꞌeniecuni. 
Xeime mehexeiyatü tiꞌüviyame, 
xei curaruyari mehexeiyatü 
mecanacünicuni.
17 ꞌAyumieme neꞌuquiyari 
caneninaquiꞌerieca netucari 
nemüyetuacü tavari 
nemitanaquiꞌerienicü. 18 Xevitü 
pücanesinavairieni, necümana 
püta necaniyetuamücü. Heiserie 
necanexeiyani nemiyetuanicü, 
heiserie nerexeiyata tavari 
nemitanaquiꞌerienicü. ꞌIpaü 
neꞌuquiyari canetiniuꞌaitüani.
19 Mericüsü tavari hixüata 
meniyusana Huriyusixi ꞌicü 
niuquieyacü. 20 Yumüiretü müme 
müpaü meniutiyuanecaitüni, 
Cari cacaüyari ꞌaxa müꞌane 
caninüca ꞌiya, pücayumate. 
Titayari xeteꞌiꞌenie. 21 Hipatüta 
meteꞌutiyuanecai, ꞌIcü 
niuquieya, cacaüyari ꞌaxa 
müꞌane minüꞌü capüniuquieya. 
Cacaüyari ꞌaxa müꞌane que 
tiyüve müvaranutanieritüani 
memacücüpe.

Vani 10

Huriyusixi que 
memüteꞌixaniꞌeri Quesusi
22 Mericüsü  ꞌana  ꞌixüarari 
nayeꞌani quepaucua hehecuame 
memayeitüvacai Querusaremesie. 
Niuhaütücaitüni.  23 Quesusi  tuqui 
curaruyarita niyeyeicacaitüni 
Sarumuni  ꞌetüpivarieyatüa. 
24 Hicü Huriyusixi  ꞌauriena 
meniyucuxeürieni. Müpaü 
metenitahüave, Quepaümexa 
pepütasiꞌiyaritüaca.  ꞌEcü xüca 
pecürisitutüni, heiseriemecü 
quetatineutaxatüa. 
25 Quesusi  tivarutaꞌei, 
Yanepütixeꞌutahüavixüri, 
haquevasü yuri xepücateꞌerie.  ꞌIcü 
tita nemütiyuriene neꞌuquiyarisüa 
nemiemetütü, mücü nehepaüsita 
catinihecüatani.  26 Masi yuri 
xepücateꞌerie, nemuxasi 
vahesie xemücamiemetecü, 
que nemütixecuxaxatüvacai. 
27 Nemuxasi mepünesiꞌenie, neta 
nepüvamate, mecaneniuveiyani. 
28 Tucari mücaxüve 
nenivapitüaca. Hasuacuari 
mepücataꞌunarieni. Xevitü 
pücavativiya nesinavairienique 
nemamasie.  29 Neꞌuquiyari 
müme münesiyetuiri, mücü 
yemecü canitürücaüyeni, hipatü 
yunaitü mecatürücavicacu. 
Xevitü pücayüve müvativiya 
ꞌinavairienique neꞌuquiyari 
mamayasie.  30 Ne neꞌuquiyarimatü 
tenitaxevini.  31 Hicü Huriyusixi 
tavari  tetexi meniutitücü 
meꞌituaxaque.  32 Quesusi müpaü 
tinivarutahüave, Camü vaüca 
nepüxeꞌuxeisitüa  ꞌuximayasica 
ꞌaixüa müꞌanene neꞌuquiyarisüa 

212

mümieme. Que  ꞌaneme 
ꞌuximayasicacü xepünesituaxa. 
33 Huriyusixi müpaü meteꞌitaꞌei, 
ꞌUximayasica  ꞌaixüa müꞌanecü 
tepücamasituaxa,  ꞌaxa 
pemutainecü püta  tepümasituaxa. 
ꞌEcü  tevi pehücütütü cacaüyari 
penaꞌayeitüvani.  34 Quesusi 
müpaü  tivarutaꞌei, Camü  ꞌipaü 
careꞌuxa xeꞌinüari niuquiyarisie, 
Ne xemücacaüyarixi neputayü. 
35 Xücari cacaüyarixi varutaterüva 
müme vahesüa munua Cacaüyari 
niuquieya, xücari  ꞌutüarica 
cayüveni mayeyeitüarieni,  36 ꞌiya 
neꞌuquiyari mipataxü yuhesie 
mieme, cuiepa meiyenüꞌa, 
quename  ꞌaxa  ꞌutaine queri 
xeꞌutiyuane hepaüsitana, 
müpaü nemutayücü, Cacaüyari 
necaninuꞌayatüni.  37 Xüca 
yanecatiyurieneni neꞌuquiyari 
que mütiyuriene, yuri 
xepücanetetaꞌeririeni.  38 Me 
xüca yanetiyurieneni,  sepa 
yuri xemücaneteꞌeririe ne, 
tita nemütiyurienesie püta 
yuri xequeteneꞌerieca müpaü 
xemütetimanicü quename 
neꞌuquiyari nehesie  tiviya, neta 
neꞌuquiyarisie netiviya.  39 Hicü 
tavari menicuvautüvecaitüni 
meꞌiviyaque. Mücü neyani 
mecaꞌiviyavecacu.
40 Mericüsü mana neyani tavari 
Curutani ꞌanutaüye haque Vani 
meripai mütiꞌüyanecai. Mana 
niyuhayeva. 41 Yumüiretü 
hesüana meniꞌaxecaitüni. Müpaü 
meniutiyuanecaitüni, Vani 
ꞌinüari pücatiuyuri. Naime que 
müticuxatacai Vani ꞌicü tevi 
hepaüsita, yuri canainecaitüni. 

213
42 Mana yumüiretü yuri 
meteniutaꞌerieni hesiena.
Rasaru que mütiumü
11  Mericüsü tevi 
catinecuyecaitüni 
Rasaru titevatü, Vetaniya 
mecatei, Mariya quiecariena 
Maritata Mariya müꞌivayatücai 
quiecariena quiecametütü. 2 ꞌIya 
Mariya canihücütücaitüni que 
müꞌane Tiꞌaitame mucaviri visi 
muꞌüacü, quetateya mucavasiüxaxü 
yücüpacü. ꞌIya ꞌivaya Rasaru 
recuyecai. 3 Hicü ꞌivamama ꞌucari 
niuqui mecaneitanüꞌairieni Quesusi 
yameꞌutiyuatü, Tiꞌaitame neuxei, 
ꞌiya que müꞌane peminaquiꞌeri 
tinicuyeni. 4 Quesusi ꞌuꞌenaca 
müpaü niutayüni, ꞌIcü cuiniya 
mümünicü pücaꞌayumieme. 
Masi Cacaüyari visi ꞌanetü 
mayeitüarienicü pühücü, Cacaüyari 
Nuꞌaya visi ꞌanetü mayeitüarienicü 
mücü cuiniyacü. 5 Quesusi 
nivanaquiꞌeriecaitüni Marita 
ꞌivayata Rasaruta. 6 ꞌAyumieme 
quepaucua muꞌenaxü quename 
recuyecai, mana niyuhayeva 
huta tucari haque meyeicacai. 
7 ꞌAna müpaü tinivarutahüave 
teyüꞌüquitüvamete ꞌariquemüca, 
Cümü tavari Cureya tepuhu. 
8 Teyüꞌüquitüvamete müpaü 
meteꞌicühüave, Tiꞌüquitame, xique 
Huriyusixi mepümasicuvautüvecai 
memasituaxaque. Tavari 
petimie ꞌuma. 9 Quesusi müpaü 
tivarutaꞌei, Camü tamamata 
heimana huta hurayari carexeiya 
xei tucari. Xüca hecüaripa 
ꞌuyeicani tevi, pücaꞌutiꞌücamüre, 
ꞌena cuiepa mieme hecüariya 

Vani 10 ,  11
müxeiyacü. 10 Xüca yüvipa 
ꞌuyeicani pütiquetamüre 
hecüariya mümavecü hesiena. 
11 Müpaü niutayüni. ꞌArique 
müpaü tinivarutahüave, ꞌIya 
teminaquiꞌeri Rasaru canecusuni. 
Ne nepümie nemenutahütüanicü. 
12 Teyüꞌüquitüvamete müpaü 
meteꞌitahüave, Tiꞌaitame, camü 
xüca hecusuni pütavicueisitüarieni. 
13 Quesusi müpaü putayü memücü. 
Müme cusutü meꞌuxipi haineme 
mepüꞌeriecai. 14 Hicü ꞌayumieme 
Quesusi müpaü tinivarutahüave 
heiseriemecü, Pemü Rasaru. 
15 Mana nemücaheyeicacaicü 
neꞌiyari ꞌaixüa puyü xehesie mieme, 
yuri xemütetaꞌerienicü. Masi tepuhu 
hesüana. 16 Hicü Tumaxi Vavari 
mütitevacai müpaü tinivarutahüave 
hipame teyüꞌüquitüvamete, Cümüri 
tepuhu hamatüana temecuinicü 
tametari.
Quesusi vaꞌuitüvame 
mühücü tucari mühücü
17 Mericüsü Quesusi henuaca 
müpaü tiniutimarieni quename 
Rasaru nauca tucari yuriecairi 
teuquiyapa yecaitü. 18 Vetaniya 
Querusareme nehuracaitüni, 
haica quirumetüruyari xeicüa 
petevacai. 19 Huriyusixi yumüiretü 
meniuꞌaxüani Marita Mariya 
vahesüa memüvanütüanicü vaꞌiva 
hepaüsita. 20 Hicü Marita quepaucua 
mütiutamari quename Quesusi 
nuaximecai, neicunaque. Mariyari 
quita nayecateitüni. 21 Hicü Marita 
müpaü tinitahüave Quesusi, 
Tiꞌaitame, xüca ꞌena peꞌuyeicanique, 
neꞌiva pücamüniqueyu. 22 Hicürita 
nepütimate nai pemütitavavirieni 

Vani 11
Cacaüyari, Cacaüyari pümasipitüani. 
23 Quesusi müpaü titahüave, 
ꞌAꞌiva nanucuquemücü. 24 Marita 
müpaü titahüave, Ne nepütimate 
manucuqueni tucari ꞌayeꞌayu 
quepaucua mütapare, quepaucua 
memanucuꞌuni. 25 Quesusi müpaü 
titahüave, Ne necanihücütüni 
vaꞌuitüvame, tucari netihücüta. 
Que müꞌane nehesie yuri mütiꞌerie, 
sepa mümüqui, canayeyuricamücü. 
26 Yunaitü memayeyuyuri, nehesie 
yuri memüteꞌerie, hasuacuari 
mepücacuini. ꞌIpaü yuri petiꞌerie 
ꞌecü. 27 Müpaü titahüave, Hü 
Tiꞌaitame. Ne yuri necatiniꞌerieca 
ꞌecü pemücürisitu, ꞌecü Cacaüyari 
Nuꞌaya cuiepa ꞌumamie pemühücü.
Quesusi que mütiutasua haque 
memeicateuquixü Rasaru
28 Müpaü ꞌutayüca neyani. 
Yühücüate meꞌayetecacu 
nitahüave yuꞌiva Mariya, müpaü 
tinitahüave ꞌavie, Tiꞌüquitame 
caninuani. Pümasitahüave. 29 Mücü 
ꞌuꞌenaca cuitüva nanucuqueni, 
hesüana neyani. 30 Quesusi 
quiecarisie pücanuavecai. 
Manari cuxi niutivecaitüni 
Marita menucunaquixüsie. 
31 Hicü Huriyusixi Mariyamatü 
memayetecai quita, meminütüacai, 
meꞌixeiyaca Mariya cuitüva 
ꞌanucuquecu heyacu, mecaneiveiya, 
teuquiyapa metüa mana tasuanique 
metecuꞌerivatü.
32 Hicü Mariya quepaucua munua 
Quesusi manutivecaisie, ꞌixeiyaca, 
hetüana niutitunumaqueni 
müpaü ticühüavetü, Tiꞌaitame 
xüca ꞌena peꞌuyeicanique neꞌiva 
pücamüniqueyu. 33 Quesusi 

214
quepaucua mixei ꞌiya ꞌutasuacame 
Huriyusixi hamatüana 
memuꞌaxüa meꞌutisuaname, 
yuꞌiyarisie niyumuinanecaitüni, 
niyuꞌuximatüacaitüni. 34 Müpaü 
niutayüni, Haque xepeicateuquixü. 
Müpaü meteꞌitahüave, Tiꞌaitame 
quenayeꞌa queneuxeiya. 35 Quesusi 
niutasuani. 36 Huriyusixi ꞌayumieme 
müpaü meniutiyuanecaitüni, 
Neuxei que tinaquiꞌeriecai. 
37 Hipatü müme meteꞌutiyuane, 
ꞌIcü menutanieritüa macüpe, 
catiyüveniqueyu mipitüanicü ꞌicüta 
mücamünicü.
Rasaru que müranucuquetüari
38 Hicü Quesusiri tavari 
yumuinatü yuꞌiyarisie teuquiyapa 
ninuani. Mücü caniterütücaitüni, 
tetecü tineunacaitüni quitenie. 
39 Quesusi müpaü niutayüni, 
Xequeneuhüva tete. Müqui 
ꞌivaya Marita müpaü titahüave, 
Tiꞌaitame, pucuriꞌüari. 40 Quesusi 
müpaü titahüave, Müpaü 
necamatiutahüavixü, xüca yuri 
petitaꞌerieni pecanixeiyamücü 
que mütimarive Cacaüyari. 41 Hicü 
tete mecaneuhüani. Quesusi 
heutiniereca müpaü niutayüni, 
Neꞌuquiyari, pamüpariyusi 
necamanipitüaca pemünesiꞌuꞌenicü. 
42 Nesü nepütimaicai ꞌaheyemecü 
pemünesiꞌenie, masi teüteri 
neꞌaurie memütiꞌu vahesie 
mieme, müpaü neputayü, yuri 
memütetaꞌerienicü quename 
penesiheyenüꞌa ꞌecü. 43 Müpaü 
ꞌutayüca carima niutahiva, Rasaru, 
quenevayeyeꞌa haitü. 44 Mümüquicai 
nivayeyani ꞌixuriquitecü ꞌeimetü 
quetateyasie mamateyasie. 

215
Hüxiena panucuhüacai tuvaxacü. 
Quesusi müpaü tinivarutahüave, 
Xequeneuxüna. Xequeneupitüa 
müyemiecü.
Que memüteꞌimieniquecai Quesusi 
(Mateu 26:1‑5; Mar icux i 
14:1‑2; Rucax i 22:1‑2)
45 Hicü Huriyusixi yumüiretü 
Mariyasüa memuꞌaxüa 
memunenierixü que mütiuyuri, 
yuri mecateniutaꞌerieni 
hesiena. 46 Masi hipatü müme 
Pareseusixi vahesüa menecüne. 
Metenivaretaxatüani que mütiuyuri 
Quesusi. 47 ꞌAyumieme maraꞌacate 
memühüritüariecai Pareseusixi 
vahamatü meniyucuxeürieni 
meyuꞌenienique. Müpaü 
meteniyutahüave, Quesü 
teteyurieni. ꞌIcü tevi vaüca ꞌinüari 
tiniyurieneni. 48 Xüca teꞌipitüaca 
müpaü mütiyurieneni, yunaitü 
yuri mecatenitaꞌericuni hesiena. 
ꞌAnari Xumatari meniꞌaxüacuni, 
mepütasinavairieni ꞌicü ꞌena, 
tateüterima mepütasinavairienita. 
49 Xevitü müme Caipasi 
mütitevacai, maraꞌacametütü 
mühüritüariecai mücü viyarisie, 
müpaü tinivarutahüave, Xeme 
ꞌasixepücatemate. 50 Müpaü 
xepücatehetimaivave masi 
ꞌaixüa müyünicü tahesie 
mieme, xevitü tevi mümünicü 
teüteri vahesie mieme, capa 
meheuyevenicü tateüterima. 
51 Müpaü pücaꞌutayü yücümana. 
ꞌIya viyarisie maraꞌacame 
mühüritüarie mühücütücaicü 
yacatinicuxatacaitüni quename 
Quesusi vateüterima vahesie 
mieme müniquecai. 52 ꞌIya 

Vani 11 ,  12
vateüterima vahesie mieme 
xeicüa pücamüniquecai, 
masi pümüniquecai 
müvacuxeürienicü Cacaüyari 
nivemama memeutaxüriexüa 
memüyutaxevirecü. 53 Hicü ꞌiya 
tucarisie menisutüani meyuꞌenietü 
memimienicü.
54 Hicürita Quesusi teüteri 
vahürüpa pücaꞌuyeicacairi 
Huriyusixi vasata. ꞌIya 
cuieyarisie püta macumave 
ꞌaurie neyani, quiecari ꞌEpüraini 
müracutevasie. Mana niyuhayeva 
teyüꞌüquitüvamete vahamatü.
55 Mericüsü Huriyusixi vaꞌixüarari 
Pasicua mütiteva nahuracaitüni. 
Yumüiretü ꞌesimüyeyeusie 
quiecatari menecüne Querusareme 
ꞌixüarari casutüarievecacu 
cuxi memüyuꞌitienicü. 
56 Menicuvautüvecaitüni Quesusi. 
Tuqui curaruyarita meꞌayeꞌutü 
müpaü meteniyücühüavecaitüni, 
Que xetecuꞌeriva, xüca 
haꞌixüaramieni ꞌiya. 57 Maraꞌacate 
memühüritüariecai Pareseusixi 
vahamatü müpaü mecateniuꞌaita, 
xüca tevi retimanique haque 
meyeicacai, mitahecüataniquecai 
memiviyacü.
Vetaniyasie ꞌuca visi muꞌüa que 
müticavirie Quesusisie 
(Mateu 26:6 ‑13; Mar icux i 14:3‑9)
12  Hicü ꞌataxeime tucari 
heuyevecacu Pasicua 
mayeꞌanicü, Quesusi Vetaniya 
ninuani haque Rasaru manucatei, 
Quesusi menucuquetüa 
müquite vasata. 2 Hicü mana 
menivarucuxeürieni hamatüana 
memütecuanicü. Marita 

Vani 12
nivapareviecaitüni. Hamatüana 
mematecai, xevitü Rasaru 
canihücütücaitüni. 3 Hicü Mariya 
naru visi muꞌüa canücame 
vaüca mürayeꞌaxe neꞌüni, merie 
quiruyaripaü paümeme. Quesusi 
quetayasie nicavirieni. Quetaya 
niucavasiüxa yücüpacü. Naisari 
quita visi tiniuyeꞌüacaitüni narucü. 
4 Hicü teyüꞌüquitüvametemama 
xevitü, Cura ꞌIsicariutitanaca, 
miyetuaniquecai, müpaü 
niutayüni, 5 Titayariri catiutuiya 
ꞌicü visi muꞌüa haica sienituyari 
ꞌinüariyaricü, müvaꞌüitüanicü 
memümamave. 6 Müpaü 
niutayüni memümamave 
müvaraꞌerivacaicü pücatixaü, masi 
mütinavayametücaicü püta müpaü 
tiutayü. ꞌIya vatumini maname 
ꞌahanatü, tita hesiena mütiucaxüri 
nivatiꞌüvecaitüni. 7 Quesusi müpaü 
niutayüni, Quetineuhayeva. 
ꞌIpaü catiniuyurieni neteuquiya 
tucarisie mieme mayeꞌaximecü. 
8 Yuheyemecü yuhesüa 
xecanivarexeiyani memümamave. 
Ne püta xepücanesihexeiya 
yuheyemecü.
Que memüteꞌimieniquecai Rasaru
9 Hicü Huriyusixi yumüiretü 
meteniutamarieni quename muva 
hayecatei. Quesusicü xeicüa 
mepücaꞌaxecai, Rasaruta mexeiyaque 
müquite vasata menucuquetüacü 
meniꞌaxecaitüni. 10 Hicü maraꞌacate 
memühüritüariecai meyuꞌenieca 
ꞌaxeicüa meniutiyuani quename 
Rasaruta memieniquecai 
11 yumüiretü Huriyusixi cümana 
memecücü, Quesusisie yuri 
memüteꞌutaꞌericü.

216

Que müreutaha Querusaremesie 
(Mateu 21:1‑11; Mar icux i 
11:1‑11; Rucax i 19:28‑40)
12 Mericüsü ꞌuxaꞌarieca 
yumüiretü teüteri ꞌixüaramete 
meniuꞌenanani quename Quesusi 
ꞌuhamiecai Querusareme. 13 Parapa 
mamateya meꞌuhapatü menecüne 
meheinaquiyuca. Müpaü 
meteniuhivacaitüni,
Quetaneutavicueisitüa ꞌaixüa.
ꞌAixüa queticühüavarüvani
Que müꞌane Tiꞌaitamesüa 
miemetütü ꞌumamie 
hepaüsita
ꞌIxaherisixi tatiꞌaitüvame 
hepaüsita.
14 Hicü Quesusi puxu ꞌutaxeiyaca 
hesiena nanutiyerüni, que müreꞌuxa,
  15 Siyuni quiecame nuꞌaya, 
pepücaheumaca.
Camü ꞌiya mümatiꞌaitüa 
ꞌucanamieni
Puxu nunusisie ꞌacaitü.
16 Teyüꞌüquitüvametemama ꞌicü 
mepücahetimaivavecai meripai. 
Quepaucuari visi ꞌanetü matüa 
Quesusi, ꞌanaque mecanayeꞌerieni 
müpaü müreꞌuxa hepaüsitana, 
müpaü memiyuri.
17 Mücü teüteri hamatüana 
memeꞌuvacai quepaucua 
mitahüavixü Rasaru müvayeyanicü 
teuquiyata, quepaucua 
menucuquetüa müquite vasata, 
mümerita mecanihecüatacaitüni. 
18 ꞌAyumieme teüteri 
meneinaquiyuni memuꞌenanacü 
quename ꞌicü ꞌinüari tiuyuri. 
19 Hicü Pareseusixi müpaü 
meteniyücühüavecaitüni, 
Xepüneniere ꞌasixemücayüvave. 

217
Camü yunaitü cuiepa memütama 
ꞌutümana menecüne.
Cüriyecusixi que 
memüteꞌicuvautüvecai Quesusi
20 Mericüsü teüteri 
memuꞌaxüa ꞌixüararipa 
meyutanenevienique, hipatü 
müme mecanicüriyecusixitücaitüni. 
21 Müme Piripesüa meniuꞌaxüani 
Vesairasie Carereya cuieyarisie 
mecateisüa. Mecanitaꞌivaviya 
yameꞌutiyuatü, Neuxei, Quesusi 
tepüxeiyaqueyu. 22 Piripe neyani. 
Nitahüave ꞌAtürexi. Hicü ꞌAtürexi 
Piripematü menecüne. Müme 
menitahüave Quesusi. 23 Quesusi 
nivarutaꞌeiya yaꞌutaitü, Tucari 
nayeꞌaniri Yuri Tevi nehücütütü 
visi neꞌanetü nemayanicü. 
24 Niuqui caniseüyeni que 
nemütixecühüave, xüca türicu 
ꞌimüariyari caꞌucateuquiyani cuiepa 
ꞌucaveca, yuxaüta niyuhayeva 
xeicüa. Mesü xüca ꞌucateuquiyani, 
vaüca canititacaimücü. 25 Que 
müꞌane yutucari münaquiꞌeri 
canitatümaiyamücü. Que 
müꞌane ꞌena cuiepa yutucari 
müꞌuxiveꞌerie, yuheyemecü 
caneixeiyacamücü, pücaxüveni. 
26 Xüca tevi nesiparevivame 
yüaneni, quenesiheveiya ne. 
Haque nemeyeicani, manarita 
caniuyeicamücü nesiparevivame. 
Xüca tevi nesiparevivame yüaneni, 
neꞌuquiyari ꞌayeꞌame niꞌeriecamücü 
ꞌiya.

Quesusi que mütimüniquecai 
que mainecai
27 Hicüri neꞌiyari niyumuinaneni. 
Queri neꞌutaineni. Neꞌuquiyari, 

Vani 12

queneneutavicueisitüa ꞌicü 
tucarisie que nehaineniqueyu. 
Masi ꞌicü ꞌayumieme necaninuani 
ꞌena cuiepa. 28 Neꞌuquiyari, visi 
peticühüavarüvatü quenaꞌayeitüa. 
Hicü xevitü niutaniuni taheima 
müpaü ꞌutaitü, Neri visi 
neticühüavarüvatü nepaneyeitüave, 
tavarita müpaü necatiniyuriemücü. 
29 Teüteri yumüiretü mana 
memütiꞌucai memuꞌenana 
müpaü meniutiyuanecaitüni, 
Camü necutürarücani. Hipatüta 
meteꞌutiyuanecai, Xüari niuqui 
tuayame pitahüavixüri. 30 Quesusiri 
müpaü tinivarutaꞌeiya, ꞌIya 
nehesie mieme pücaꞌutaniu, 
xehesie mieme püta putaniu. 
31 Hicürixüa ꞌena cuiepa memütama 
nivatahüavimücü ꞌisücame. 
Hicürixüa ꞌiya mütivaꞌaitüva 
cuiepa memütama tacua 
nanuyehüiyamücüri. 32 Ne xüca 
cuie heima neꞌanucuhanieni, 
yunaime necanivarahapamücü 
nehepa. 33 Müpaü niutainecaitüni 
tihecüatatü que mütimierieniquecai. 
34 Teüteri ꞌayumieme müpaü 
metenitaꞌeiya, Tame ꞌinüari 
niuquiyaricü tecaniuꞌena quename 
ꞌiya Cürisitu yuheyemecü yuhayeva. 
Que pehaine meuyevese Yuri Tevi 
manucuhanienicü pemaine. Que 
püpaicü ꞌicü Yuri Tevi mütiteva. 
35 Quesusiri ꞌayumieme müpaü 
tinivarutahüave, Yareutevitü 
cuxi xeicüa hecüariya xesata 
caniuyeicamücü. Mexi hecüariya 
xehexeiya xequeneuꞌuvani, yüriya 
capa xehaꞌivacü. Que müꞌane 
yüvipa muyeica ꞌasipücatimate 
que mütimie. 36 Mexi hecüariya 
xehexeiya, yuri xequeteneꞌerieca 

Vani 12 ,  13
hecüariyasie, hecüaripa miemete 
xemacünecü.
Müpaü tinicuxatacaitüni Quesusi. 
ꞌArique heyaca niyutiꞌavieta 
memücaheitaxeiyacü.
Huriyusixi yuri que 
memücateꞌeriecai
37 Sepasü müya paümeme ꞌinüari 
mütiyurienecai vahüxie, yuri 
mecacateniꞌeriecaitüni hesiena. 
38 Müpaü catinayeꞌani Quisariyaxi 
tixaxatame niuquieya müpaü 
mutayücü,
Tiꞌaitame quepai yuri 
pütitaꞌeriri taniuqui.
Quepai püxeisitüarie Tiꞌaitame 
türücariyaya.
39 ꞌAyumieme mepücayüvavecai 
yuri memütetaꞌerienicü, tavari 
müpaü mutayücü Quisariyaxi,
  40 Nivaracüpiriya vahüxita,
Nivaruseiriya vaꞌiyarisie,
Capa yuhüxicü 
meheunenierenicü,
Capa yuꞌiyarisie 
meteyücühüavenicü,
Capa taꞌaurie meꞌaxürienicü 
nemüvaranayexürienicü.
41 Müpaü niutayüni Quisariyaxi 
quepaucua mixei visi que 
müꞌanecai, quepaucua hepaüsitana 
müticuxatacai.
42 Siepüresü hipatü teüteri 
vaꞌuquiyarima yumüiretü 
yuri mecateniutaꞌerieni 
hesiena. Pareseusixi vacü 
mepücayuhecüatacai capa tuquita 
meꞌanuyeveiyarienicü. 43 Vaüca 
nivanaquecaitüni teüteri ꞌaixüa 
memütevacühüavenicü, ꞌesiva 
xeicüa vanaquecacu Cacaüyari püta 
ꞌaixüa mütivacühüavenicü.

218

Quesusi niuquieya que 
mütivaranutaxürieni teüteri
44 Hicü Quesusi müpaü 
tiniuhiva, Que müꞌane nehesie 
yuri mütiꞌerie, nehesie xeicüa 
yuri pücatiꞌerie. Masi que müꞌane 
münesiheyenüꞌasie yuri tiniꞌerieca. 
45 Que müꞌane münesixeiya, 
canixeiyani ꞌiya münesiheyenüꞌa. 
46 Ne nehecüariyatütü cuiepa 
necaninuani yunaitü yuri 
memüteꞌerie nehesie yüvipa 
memücayuhayevacü. 47 Xüca tevi 
ꞌicü ꞌuꞌenieni que nemüticuxata, 
xüca yacaticamieni, ne 
nepücaꞌixaneta. Cuiepa memütama 
nevataxanetaque nepücanua, cuiepa 
memütama nevatavicueisitüanique 
püta necaninuani. 48 Que 
müꞌane münesixaniꞌeri, neniuqui 
mücaꞌutanaquiꞌeri, caneixeiyani 
que müꞌane mixaneta. Mücü 
neniuqui que nemutayü, mücü 
canitaxanetamücü, tucari ꞌayeꞌayu 
quepaucua mütapare. 49 Ne 
necümana ꞌasinepücaticuxata. Masi 
ꞌiya münesiheyenüꞌa neꞌuquiyaritütü, 
canetiniutaꞌaitüani que 
nemutaineni que nemüticuxatani. 
50 Ne necatinimaica tita mütiꞌaita 
ꞌiya, tucari mücaxüve mühücücü. 
Tita nemüticuxata ne, neꞌuquiyari 
que münetiutahüavixü, müpaü 
necatinicuxatani.
Quesusi que mütivaruhauxina 
teyüꞌüquitüvamete vaquetasie
13  Mericüsü Pasicua ꞌixüarari 
pücasutüarievecai cuxi. 
Quesusi catinimaicaitüni tucarieya 
mayeꞌa müyupatacü ꞌena cuiepa 
müyemiecü yuꞌuquiyarisüa. 

219
Yuhesüa miemete cuiepa 
memütama que mütivanaquiꞌeriecai, 
ꞌayeꞌarücamecü 
nivanaquiꞌeriecaitüni. 2 Hicüsüari 
metenicuacaitüni. Cauyumarieri 
müpaü tiniꞌiyaritüani Cura 
ꞌIsicariutitanaca Simuni nuꞌaya 
miyetuanicü Quesusi. 3 Mericüsü 
Quesusi müpaü tinimaicaitüni 
ꞌuquiyarieya nai mütiyetuiri 
mamayasie. Cacaüyarisüa 
meyetüacü timaitü, Cacaüyarisüa 
müyemiecü timaitü, 4 nanucuqueni 
mexa ꞌaurie macatei. Herie 
mieme yuꞌixuriqui ꞌanutihünaca 
vasiüxame ꞌanuhurieca nayühüani. 
5 Ha ꞌacatuaca pateyusie, nisutüani 
vahauxinatü teyüꞌüquitüvamete 
vaquetasie, vacavasiüxatü 
vasiüxamecü cümana mayühüacü.
6 Hicü Simuni Pecuru manucatei 
ninuani. Mücü tinitahüave, 
Tiꞌaitame, ꞌecü penetihauxina 
nequetasie. 7 Quesusi müpaü 
titaꞌei, Ne tita nemütiyuriene 
ꞌasipepücatimate hicü, 
ꞌariquemücaque pecaneitimaimücü. 
8 Pecuru rehüave, Hasuacuari 
pepücanesihauxinani nequetasie. 
Quesusi müpaü titaꞌei, Xüca 
necamasihauxinani, ꞌahesie 
pücatinaqueni nehepaü. 9 Simuni 
Pecuru müpaü titahüave, 
Tiꞌaitame, nequetasie xeicüa 
pepücanesihauxinani, masi 
nemamasieta nemuꞌusieta cuerietü. 
10 Quesusi müpaü ticühüave, Que 
müꞌane mecuꞌüvaxü pücaheiyehüva 
hauxinarica, yuquetasie xeicüa. 
Masi naitü caneuꞌitiyaca. 
Xemerita xecaniꞌitiyatücani, 
peru yunaitü pücatixaü. 
11 Mücüri canimaicaitüni quepai 

Vani 13
miyetuaniquecai. ꞌAyumieme 
yunaitü xemücaꞌitiyatüca niutayüni.
12 Vaquetasie varuhauxica, 
yuꞌixuriqui herie mieme ꞌanacatüca, 
mana ꞌayerüca, hutarieca müpaü 
tinivarutahüave, Xetemate tita 
nemütiuyuri xehesie mieme. 
13 Xeme Tiꞌüquitame Tiꞌaitame 
xepüneteꞌuterüva. ꞌAixüa xepaitüca 
nemühücücü. 14 Mericüte, ne 
Tiꞌüquitame Tiꞌaitame nehücütütü 
xüca xequetasie nexeꞌuhauxini, 
caneuyeveca xemeta yunaitü 
xemüyutihauxinani yuquetasie. 
15 Xemünesiꞌüquenicü ꞌinüari 
necanixeꞌupitüani xemeta 
müpaü xemüteyuriecacü 
nemüxeꞌuyuripaü. 16 Niuqui 
caniseüyeni que nemütixecühüave, 
que müꞌane vaüriyarica 
mütiꞌuximaya pücaheꞌiva 
yucusiyari cui veꞌemetütü, ꞌiya 
caveꞌemetücacu. Nüꞌari pücaheꞌiva 
que müꞌane meiyenüꞌa cui 
veꞌemetütü, ꞌiya caveꞌemetücacu. 
17 Xüca ꞌipaü xetemaica, 
xecaniyutemamaviecacuni xüca 
yaxetecahuni.
18 Yunaime xehepaüsita 
nepücaticuxata. Ne nepüxemate 
quehate nemüxeꞌanuyexei. 
Masi müpaü netiniuyurieni 
ꞌutüarica mayeꞌanicü müpaü 
maine, ꞌIya neꞌicuai mücuacai 
yuquepusacü pünesiꞌuquesi. 
19 Hicüri necatinixetaxatüamücü 
yacatiyüvecacu cuxi, yuri 
xemütetaꞌerienicü quename 
ne nehücü quepaucua müpaü 
mütiyüni. 20 Niuqui caniseüyeni 
que nemütixecühüave, que 
müꞌane mitanaquiꞌerie que 
müꞌane nemanunüꞌani, mücü 

Vani 13
caneniutanaquiꞌerieni ne. Que 
müꞌane münesiꞌutanaquiꞌerie 
ne, ꞌiya münesiheyenüꞌa 
caniutanaquiꞌerienita.
Quesusi que mütiutahecüataxü Cura 
que mütiyetuaniquecai 
(Mateu 26:20 ‑25; Mar icux i 
14:7‑21; Rucax i 22:21‑23)
21 Müpaü ꞌutayüca Quesusi 
niyumuinanecaitüni yuꞌiyarisie. 
Tiniutahecüata, müpaü 
niutayüni, Niuqui caniseüyeni 
que nemütixecühüave, xevitü 
xeme caneniyetuamücü. 
22 Teyüꞌüquitüvamete 
meniuyuxexeiyacaitüni 
meꞌiyarixietü ꞌasimecatemaitü 
quepai müraxatacai. 23 Xevitü 
tiyüꞌüquitüvame Quesusi 
ꞌaurie niucateitüni Quesusi 
minaquiꞌeriecai. 24 Simuni Pecuru 
ꞌayumieme nitamaviya. Müpaü 
titahüave, Quepai pepüraxata 
quetineutahüavi. 25 Mücü Quesusi 
ꞌaurie ꞌucaitü taꞌaurie ꞌaveca 
müpaü tinitahüave, Tiꞌaitame, 
quepai pühücü. 26 Quesusi müpaü 
tinitaꞌeiya, ꞌIya canihücütüni 
pa tarimeyari nemiꞌüitüani 
neꞌitihaviyame xacüsie. Hicü 
pa ꞌutihaviyaca nenucuꞌüni, 
niꞌüitüani Cura ꞌIsicariutitanaca 
Simuni nuꞌaya. 27 Pa ꞌanuꞌücu, 
ꞌana Cauyumarie caniviya mücü. 
Quesusi müpaü tinitahüave, Que 
pemütiyurieni, xeiya quetineuyuri. 
28 Müme mana mematecai ni 
xevitü ꞌasimepücatemaicai titayari 
mürehüavecai. 29 Cura vatumini 
maname mahanacaicü, hipatü 
müpaü metenicuꞌerivacaitüni 
Quesusi mütitahüavixücü, Tita 

220

temüteuyehüva ꞌixüararipa 
quetinenanaimie, tumini 
müvaꞌüitüaniquecai memümamave 
nusu metecuꞌerivacai. 30 Cura pa 
ꞌanuꞌüca caneyani. Niuyüvicaitüni.
Hecuamecü que mütiuꞌaita
31 Mericüsü quepaucua metüa, 
müpaü niutayüni Quesusi, 
Hicürixüa Yuri Tevi visi ꞌanetü 
nayeitüarieni, Cacaüyarita visi 
ꞌanetü rayeitüari hesiena tiviyatü. 
32 Xüca Cacaüyari visi ꞌanetü 
ꞌayeitüarieni hesiena tiviyatü, 
Cacaüyarita yücümana visi 
ꞌaneme canayeitüamücü Yuri Tevi. 
Cuitüva visi ꞌaneme rayeitüani. 
33 Nenivema, yareutevitü xeicüa 
xehamatü necaniuyeicamücü. 
Xenenicuvautüvecuni. Que 
nemütivacühüavecai Huriyusixi, 
haque nemeyemie xepücayüvave 
xemetaꞌaxüani neꞌutaitü, yaxeicüa 
netinixehahüaveni xeme hicü. 
34 Hecuamecu necatinixeꞌaitüaca, 
xequeneyunaquiꞌerieca. Ne 
que nemütixenaquiꞌeriecaipaü, 
xequeneyunaquiꞌerieca 
yunaitü. 35 ꞌIcücü yunaitü 
mecatenimaicacuni nehesüa 
miemete teyüꞌüquitüvamete 
xemühüme, xüca xeyunaquiꞌerieca 
yuhesie.
Quesusi que mütiutahecüataxü 
Pecuru que mütitanenaniquecai 
(Mateu 26:31‑35; Mar icux i 
14:27‑31; Rucax i 22:31‑34)
36 Simuni Pecuru müpaü 
tinitahüave, Tiꞌaitame, haque 
pepeyemie. Quesusi müpaü titaꞌei, 
Haque nemeyemie pepücayüve 
pemünesiꞌanuveiya hicü. ꞌArique 

221
pepünesiꞌanuveiya. 37 Pecuru 
müpaü titahüave, Tiꞌaitame, titayari 
necatiyüve nemümasiꞌanuveiya 
hicü. Netucari nepüyetuani 
ꞌahesie mieme. 38 Quesusi müpaü 
titaꞌei, ꞌAtucari nehesie mieme 
petiyetuanitütü. Niuqui caniseüyeni 
que nematicühüave, vacana 
catahivavecacu, ꞌecü haicacüa 
pepüꞌacuꞌimavani, quename 
pecanesimate peꞌutaitü.
Quesusi huye taꞌuquiyarisüa 
meutiyune mühücü
14  Yuꞌiyarisie xüca 
xecayumuinani. 
Cacaüyarisie yuri xecateniꞌerieca, 
nehesietari yuri xequeteneꞌerieca. 
2 Neꞌuquiyari quiecariena 
vaüca canexuaveni qui. Xüca 
müpaü caꞌanenique, müpaü 
nepücatixecühüaveniqueyu. 
Nepüyemie xehesie mieme 
ꞌaixüa nemeiyurienicü mana. 
3 Xüca neheyani, xüca xehesie 
mieme ꞌaixüa neheiyurieni 
mana, tavari necaninuamücü, 
nehesüa nenixeꞌanuvitümücü, 
haque nemeyeica xemeta mana 
xemeꞌuvanicü. 4 Haque nemeyemie 
xecatenimaica, huye xetemateta. 
5 Tumaxi müpaü tinitahüave, 
Tiꞌaitame, tame ꞌasitepücatemate 
haque pemeyemie. Que teteꞌimani 
huye. 6 Quesusi müpaü ticühüave, 
Ne necanihücütüni huye, tita 
yuricü müraine netihücü, tucari 
netihücü. Xevitü neꞌuquiyarisüa 
pücaꞌayeꞌave yuxaüta, necümana 
xeicüa payeꞌave. 7 Xüca 
xenesihetimanique, neꞌuquiyarita 
xepümaicaqueyu. Hicürixüa 
xecaneitimani xecanixeiya. 

Vani 13 ,  14
8 Piripe müpaü tinitahüave, 
Tiꞌaitame, quetaneuxeisitüa 
ꞌaꞌuquiyari. Mücücü tepünaquiꞌaca. 
9 Quesusi müpaü titahüavixü, 
Müixa xehamatü neꞌuyeicacacu 
pecaneretimaive cuxi, Piripe 
ꞌacu. Que müꞌane münesixeiya, 
neꞌuquiyarita canixeiyani. 
Quepaütütü peputaine, ꞌaꞌuquiyari 
quetaneuxeisitüa pemaine. 
10 Yuri pecatiꞌeri quename 
ne neꞌuquiyarisie netiviya, 
neꞌuquiyarita nehesie tiviya. Que 
nemütixecuxaxatüva, necümana 
nepücaticuxata. Neꞌuquiyari 
nehesie tiviyatü müyuhayeva, 
mücü yacatiniyurieneni. 11 Yuri 
xequeneteneꞌeririeca neꞌuquiyarisie 
nemütiviyacü, neꞌuquiyarita 
nehesie mütiviyacü. Me xüca 
müpaü yuri xecateꞌerieca, 
yanemütiyurienecü püta yuri 
xequeteneꞌerieca. 12 Niuqui 
caniseüyeni que nemütixecühüave, 
que müꞌane nehesie yuri mütiꞌeri 
yacatiniyurienemücü que 
nemütiyuriene ne. Canenaꞌivamücü 
yatiyurienetü, ne neꞌuquiyarisüa 
nemüyemiecü. 13 Sepanetü que 
mütitita xemünetetavavirieni 
nehesüa xemiemetetütü, ne müpaü 
necatiniyuriemücü, neꞌuquiyari 
visi ꞌanetü mayeitüarienicü 
yunivesie tiviyatü. 14 Xücari 
tixaütü xeneteꞌutavavirieni 
nehesüa xemiemetetütü, ne müpaü 
necatiniyuriemücü.
ꞌIyari Mütiyupata que 
mütivareyenüꞌairieniquecai, 
que mainecai
15 Xüca xenesinaquiꞌerieca, 
yaxequetenecahuni que nemütiꞌaita. 

Vani 14 ,  15
16 Neta nepitavavirieni neꞌuquiyari. 
Mücü xeime canixepitüacamücü 
Titutuicametüme xehamatü 
muyeicanicü yuheyemecü. 17 ꞌIyari 
yuri maine necanixatani. Cuiepa 
memütama mepücayüvave 
memitanaquiꞌerieni 
memücaꞌixeiyavavecü 
memücaꞌimatecü. Xemeri 
xecanimaicatütü. Xeteütatü 
niyuhayevani, xehesie catiniviyani. 
18 Ne nepücaxecuꞌeirieni 
nepücaxenutuita. Xehesüa 
necaniꞌaxemücü. 19 Yareutevitü cuxi, 
cuiepa memütama mepücanesixeiya. 
Xeme püta xepünesixeiya. 
Nemayeyuricü, xemerita 
xecanayeyuyuricacuni. 20 ꞌIya tucari 
ꞌayeꞌayu, müpaü xecatenimaicacuni 
ne neꞌuquiyarisie nemütiviyacü, 
xeme nehesie xemüteviyacü, neta 
xehesie nemütiviyacü. 21 Que 
müꞌane mimate tita nemütiꞌaita, 
yamüticamie, mücü canihücütüni 
que müꞌane münesinaquiꞌerie. 
Que müꞌane münesinaquiꞌerie, 
neꞌuquiyarita caninaquiꞌeriecamücü 
ꞌiya. Neta netinaquiꞌerieca, 
nemasiücüme nepaneyeitüani 
hesiena.
22 Xevitü Cura 
mücaꞌisicariutitanacatücai müpaü 
tinitahüave, Tiꞌaitame que ꞌuyü 
pemasiücütü pemaꞌayeitüani 
tame tahesie pemainecü, cuiepa 
memütama vahüxie pücatixaü. 
23 Quesusi müpaü titaꞌei, Xüca 
tevi nesinaquiꞌerieca, neniuquisie 
yacatinicamiemücü. Neꞌuquiyari 
caninaquiꞌeriecamücü ꞌiya. 
Hesüana tecaniꞌaxecuni, hesüana 
tenitaquicuni. Que müꞌane 
mücanesinaquiꞌeri, neniuquisie 

222

yapücaticamie. 24 ꞌIcü niuqui 
xemüꞌenie, nehesüa pücamieme. 
Neꞌuquiyari münesiheyenüꞌasüa 
canimiemetüni püta.
25 ꞌIcü netinixeꞌutaxatüani 
xehesüa neꞌuyeicatü. 26 Titutuicame, 
ꞌiya ꞌIyari Mütiyupata neꞌuquiyari 
meiyenüꞌani nehesüa miemetüme, 
mücü catinixetaꞌüquitüamücü 
naime. Catinixetaꞌeritüamücü nai 
que nemütixecuxaxatüvacai ne.
27 Müpaü nepütixeꞌuhayevi, 
yuꞌiyarisie xemücaꞌuximatüariecacü. 
Nehepaü yuꞌiyarisie 
xemücaꞌuximatüariecacü 
nepüxepitüa. Cuiepa memütama que 
memüteyupitüva nepücatixepitüa. 
Xeꞌiyari xüca cayumuinaneni, xüca 
camamaca. 28 Xeneniuꞌenieni, 
nemüyemie, xehesüa nemayeneni 
que nemütixeꞌutahüavixü. 
Xüca xenesinaquiꞌeriecaque, 
xecaniyutemamaviecaqueyu 
neꞌuquiyarisüa nemüyemiecü. 
Neꞌuquiyari yemecü caniveꞌemetüni, 
ne hepaüna nepücaveꞌeme. 29 Hicü 
yanepütixeꞌutahüavixü yacatiyüvecacu 
cuxi, yuri xemütetaꞌerienicü 
quepaucua müpaü mütiyüni.
30 Hicü xehamatü vaüca 
nepücaticuxataniri. Que müꞌane 
mütivaꞌaitüva cuiepa memütama 
ꞌucanamieni. Tixaü pücarexeiya nehesie 
timieme. 31 Masi cuiepa memütama 
memütehetimanicü neꞌuquiyari 
nemünaquiꞌerie, neꞌuquiyari que 
münetiuꞌaitüa, müpaü netiniyurieneni. 
Xequenanucuꞌuti, cümü tepüyehuri.
Quesusi tita yuricü 
mütinanayari mühücü
15  Ne nana necanihücütüni, 
tita yuricü mütinanayari. 

223
Neꞌuquiyari catiniꞌüviyametüni. 
2 Yunaitü nana mamateya 
nehesie memüteviya xüca 
mecaꞌutixuxuavereni, ꞌiya 
nivaranuyexürimücü. Yunaitü 
memutixuxuavere, ꞌiya 
nivatiꞌitimücü masi vaücava 
mütixuaverenicü. 3 Hicürixüa 
xecaniuꞌitiyani xeme neniuquicü 
nemütixecuxaxatüvacaicü. 4 Nehesie 
xeteviyatü xequeneyuhayevani, 
neta xehesie netiviyatü 
netinehayeva. Mamateya pücayüve 
yücümana mütixuavere xüca 
nanayarisie tiviyatü cayuhayeva. 
Yaxeicüa xemerita xepücayüvave 
xemütixuavere xüca nehesie 
xeteviyatü xecayuhayeva.
5 Ne nanayari necanihücütüni, 
xeme mamateya xetehüme. 
Que müꞌane nehesie tiviyatü 
müyuhayeva, neta hesiena 
netiviyacacu, mücü vaüca 
canitixuaverimücü. Nehesie 
xecateviyatü ꞌasixepücateyüvave 
xeme. 6 Xüca tevi nehesie tiviyatü 
cayuhayeva, nana mamayaripaü 
cananuyehüiyamücü, nitavamücü. 
ꞌIcuxeüriyame taipa neuxüriyamücü, 
nititaiyariemücü.
7 Xüca nehesie xeteviyatü 
xeyuhayeva, xücari tita 
nemüticuxata xehesie tiviyatü 
yuhayeva, tita mütixenaque 
xequenecuvava, müpaü 
catiniyümücü xehesie mieme. 
8 Neꞌuquiyari visi ꞌanetü 
canayeitüarivani quepaucua 
vaüca xemutixuxuavere, 
quepaucua nehesüa 
miemete teyüꞌüquitüvamete 
xemacüca. 9 Neꞌuquiyari 
münetinaquiꞌeriecaipaü, müpaüta 

Vani 15
necatinixenaquiꞌeriecaitüni. 
Xequeneyuhayeva nehesie 
xeteviyatü, ne nexenaquiꞌeriecacu. 
10 Xüca yaxetecahuni que 
nemütiꞌaita, xeniyuhayevacuni 
nehesie xeteviyatü, 
nexenaquiꞌeriecacu ne, neꞌuquiyari 
ꞌaisicayasie yanemüticamiepaü, 
iyasie netiviyatü nemünehayevapaü 
nesinaquiꞌeriecacu ꞌiya.
11 ꞌIpaü netinixecuxaxatüvacaitüni 
netemavierica xehesie 
müyuhayevanicü, xetemavierica 
mayeꞌatüarienicü. 12 ꞌIpaü 
necatiniꞌaitani, xequeneyunaquiꞌerieca 
que nemütixenaquiꞌeriecai ne. 13 Que 
tevi yamücatiyucanaquiꞌeriepaü, 
vaüca masi pütiyucanaquiꞌerie 
yutucari yetuatü müme 
müvanaquiꞌerie vahesie mieme. 
14 Xeme xecaninenaquiꞌerimatüni 
xüca yaxetecahuni que 
nemütixeꞌaitüa. 15 Teꞌuximayatameteri 
nepücatixeꞌuterüva. Tiꞌuximayatame 
ꞌasipücatimate que mütiyuriene 
cusiyarieya. Ne masi nenaquiꞌerima 
nepütixeꞌuterüva, naime nemütiuꞌeni 
neꞌuquiyarisüa nepütixeꞌutaꞌüquitüa. 
16 Xeme xepücanesiꞌanayexei. 
Ne püta nenixeꞌanayexeiya. 
Nepüxeꞌuhüritüa xemüyehucü, 
xemutixuxuaverenicü, xehesüa 
mieme ꞌicuaxi müyuhayevanicü, 
sepanetü que mütitita 
xemitavavirieni neꞌuquiyari nehesüa 
xemiemetetütü müxepitüanicü. 
17 ꞌIpaü necatinixeꞌaitüaca, 
xequeneyunaquiꞌerieca.
Cuiepa memütama que 
memütexeꞌuxiveꞌerieca
18 Xüca cuiepa memütama 
mexeꞌuxiveꞌerieca, 

Vani 15 ,  16
yaxequetenemaica, 
memünesitaꞌuxi ne meri. 19 Xüca 
cuiepa xemiemetetünique 
xeme, cuiepa memütama 
mecanixenaquiꞌeriecaqueyu 
yuteüterima. Xemeri 
cuiepa xepücamiemete, ne 
masi nenixeꞌanayexeiya 
cuiepa memütama vasata. 
ꞌAyumieme cuiepa memütama 
mecanixeꞌuxiveꞌerieca. 
20 Neniuqui xequenaꞌerivani 
que nemütixeꞌutahüavixü, Que 
müꞌane mütiꞌuximayatame 
pücaheꞌiva yucusiyari cui 
veꞌemetütü ꞌiya caveꞌemetücacu. 
Que memüneteꞌuveveiyacai ne, 
xemeta mecanixetaveveiyacuni. 
Neniuquisie yamepücatecahucai, 
yaxeicüa xeniuquisieta 
yamepücatecacüne. 21 Masi ꞌipaü 
naime mecanixeyuriecuni nehesüa 
xemümiemetecü, memücaꞌimatecü 
ꞌiya münesiheyenüꞌa.
22 Xüca necanuanique, xüca 
necavarutaxatüanique, tita ꞌaxa 
mütiꞌane mepücatehexeiyaqueyu. 
Hicüri tixaü mepücatehexeiya 
memitiꞌavietacü tita ꞌaxa 
memüteyurie. 23 Que müꞌane 
neꞌuquiyari müꞌuxiveꞌerie, netari 
caneniꞌuxiveꞌerieca. 24 Vasata 
xüca yanecatiuyurienique 
xevitü yamücatiyurievepaü, 
müme tita ꞌaxa mütiꞌane 
mepücatehexeiyaqueyu. 
Hicüri mecaniuneniere, 
mecataniꞌuxiveꞌerieca neri 
neꞌuquiyarita. 25 Masi niuqui 
canayeꞌatüarieni ꞌinüari 
niuquiyarisie müpaü müreꞌuxa, 
Sepa ꞌasinemücatiuyuri, 
mecaneniꞌuxiveꞌeriecaitüni.

224

26 Quepaucua munuani ꞌiya 
Titutuicame nemüxehanüꞌairieni 
neꞌuquiyarisüa mieme, ꞌIyari yuri 
maine neꞌuquiyarisüa mayeneica 
quepaucua munuani, ꞌiya 
nehepaüsita catinitahecüatamücü. 
27 Xemetari xecatenitahecüatacuni 
nehamatü xemuꞌuvacü 
matüaripaitü.
16  ꞌIpaü 
nepütixecuxaxatüvacai 
xemücatiquetamürecü. 
Müme mepücaxepitüani 
tuquita. 2 Masicutaxi tucari 
canayeꞌamücü quepaucua 
yunaitü memüxecuini Cacaüyari 
meꞌayexeiyame memüyuꞌerieca. 
3 Müpaü mecateniyuriecuni 
memücaꞌimatecü neꞌuquiyari, 
memücanesimatecü neta. 4 Masi 
ꞌipaü netinixecuxaxatüvacaitüni, 
xemeꞌerivanicü neniuqui quepaucua 
mayeꞌani tucariyari, müpaü 
nemütixeꞌutahüavixü xetehaꞌerivatü.
ꞌIyari Mütiyupata que mütiyurieneni
Matüaripai ꞌipaü 
nepücatixeꞌutahüavixü 
xehamatü nemuyeicacaicü. 
5 Hicü necaniyemieni ꞌiya 
münesiheyenüꞌasüa. Xevitü xeme 
pücanesitaꞌivaviyave, haque 
pepeyemie ꞌutaitü. 6 Müpaü 
nemütixecuxaxatüvacaicü xeꞌiyari 
canihüpüneni hivericacü. 7 Ne 
nepütixecuxaxatüva tita yuri 
müraine, masi ꞌaixüa caniyümücü 
xehesie mieme nemüyemiecü. Me 
xüca necaheyani, Titutuicame 
pücanuani xehesüa. Masisü xüca 
neheyani, necanixehanüꞌairiemücü. 
8 ꞌIya nuame nivatatiemücü cuiepa 
memütama tita ꞌaxa memüteyurie 

225
hepaüsita, tita mütiheiserie 
hepaüsita, titacü müranutahüiyani 
hepaüsita. 9 Tita ꞌaxa memüteyurie 
hepaüsita püvatatieni yuri 
memücateꞌeriecü nehesie. 10 Tita 
mütiheiserie hepaüsita tivatatieni 
neꞌuquiyarisüa nemüyemiecü, 
tavari xecanesixeiyacacu. 11 Titacü 
müranutahüiyani hepaüsita 
tivatatieni, cuiepa memütama 
tivaꞌaitüvame que müranutahüiya.
12 Vaüca cuxi necaneixeiyani 
nemütixetaxatüanicü. Xeme xeicüa 
xepücayüvave cuxi xemiꞌenieni hicü. 
13 Quepaucua ꞌiya munuani ꞌIyari 
yuri maine, ꞌiya nixehecüatüamücü 
xemeitimanicü naitü yuri maine. 
Yücümana pücaticuxatani. Tita 
mütiꞌenie catinitaxatamücü. Tita 
ꞌumüramie tinixetaxatüamücü. 
14 ꞌIya visi neꞌaneme 
canenayeitüamücü. Tita nehesüa 
mütimieme catinanupimücü 
catinixetaxatüamücü. 15 Quepaü 
mürexeiya neꞌuquiyari, naitü 
catininepinitüni. ꞌAyumieme 
neputayü, tita nehesüa mütimieme 
catinanupimücü tinixetaxatüamücü.
Xeyutihiverieme masi que 
xemüteyutemamavieca, 
que mainecai
16 Yareutevitüri xepücanesixeiya. 
Tavari yareutevitüta 
xecanenixeiyacuni.
17 ꞌAyumieme 
teyüꞌüquitüvamete hipatü 
müpaü meteniyücühüavecaitüni, 
Titari taticühüave, yareutevitü 
xepücanesixeiya, tavari yareutevitü 
xepünesixeiya ꞌutaitü, müpaüta 
ꞌutaitü, neꞌuquiyarisüa nemüyemie. 
18 ꞌAyumieme meteꞌutiyuanecai, 

Vani 16
tita ꞌicü tixata yareutevitü maine. 
ꞌAsitepücatemate quetütü mutaine. 
19 Quesusi müpaü tinetimani 
memiꞌivaviyacucaicü. Müpaü 
tinivarutahüave, ꞌIcücü niuqui 
xetexüatüa, müya nemutayücü, 
yareutevitü xepücanesixeiya, 
tavari yareutevitü xepünesixeiya 
nemainecaicü. 20 Niuqui 
caniseüyeni que nemütixecühüave, 
xecaniutisuanacuni 
xeniyuhiveriecacuni. 
Cuiepa memütama püta 
meniyutemamaviecacuni. 
Xeme xecaniyuhiveriecacuni, 
peru xeyutihiverieme masi 
xeyutemamavietü xecanacünicuni. 
21 ꞌUca tiniverümetü 
niyuhiveriecamücü tucarieya 
mayeꞌacü. Nuꞌesi ꞌutinuivacu 
ꞌuximatüarica pücahaꞌeriva 
müyutemaviecü tevi mutinuivaxücü 
cuiepa. 22 ꞌAyumieme xemeta 
hiverica xecanexeiyani hicü. Tavari 
necanixexeiyamücü. ꞌAna xeꞌiyari 
niyutemamaviecamücü. Xevitü 
pücaxenavairieni xetemavierica.
23 ꞌIya tucarisie tixaü 
xepücanetecuꞌivaviyani. Niuqui 
caniseüyeni que nemütixecühüave, 
sepa que mütitita xemüteꞌitavavirieni 
neꞌuquiyari nehesüa xemiemetetütü, 
yacatinixepitüamücü. 24 Hicüque 
tixaütü xepücateꞌitavavirievave 
nehesüa xemiemetetütü. 
Xequeneutavaviriri, 
xenitanaquiꞌeriecuni xetemavierica 
mayeꞌanicü.
Ne necaneꞌiva tita cuiepa 
mütimieme, que mainecai
25 ꞌIcü haꞌaviecamecü 
necatinixetaxatüacaitüni. Tucari 

Vani 16 ,  17
canayeꞌamücü quepaucua 
nemücatixetaxatüani 
haꞌaviecamecü, masi heiseriemecü 
necatinixetaxatüamücü 
neꞌuquiyari hepaüsita. 26 ꞌIya 
tucarisie xecanitavaviriecuni 
nehesüa xemiemetetütü. Ne 
ꞌasinepücatixecühüave quename 
xehesie mieme neꞌitavavirieni 
neꞌuquiyari. 27 ꞌIyasü 
neꞌuquiyaritütü canixenaquiꞌerieca, 
xeme xemünesinaquiꞌeriecaicü, 
yuri xemüteꞌutaꞌericü quename 
Cacaüyarisüa neheyetüa. 28 Ne 
neꞌuquiyarisüa nemiemetütü 
necaneyeyani, cuiepa necaninuani. 
Tavari nepüyemie cuiepa, 
neꞌuquiyarisüa necaniyemieni. 
29 Teyüꞌüquitüvamete müpaü 
meniutiyuani, Camü hicürixüa 
heiseriemecü pecatinicuxatani, 
haꞌaviecamecü pecaticuxatatü. 
30 Hicü müpaü tepütemate nai 
pemütimate, tixaü pücareuyevese 
xevitü mümasicuꞌivaviyanicü. 
ꞌAyumieme müpaü yuri 
tecateniꞌerieca Cacaüyarisüa 
pemeyetüacü. 31 Quesusi müpaü 
tivarutaꞌei, Yuri xeteꞌerie hicü 
ꞌacu. 32 Camü tucari canayeꞌamücü, 
canayeꞌaniri masi, quepaucua 
xemütaxüriyaxüani yuxexuitü 
yuquie. Xepünesicuꞌeirieni 
nexaütamecü. Masi nexaütamecü 
nepücaꞌuyeica, neꞌuquiyari 
nehamatü puyeica. 33 ꞌIpaü 
necatinixecuxaxatüvacaitüni 
yuꞌiyarisie xemücaꞌuximatüariecacü 
nehesie xeteviyatü. Cuiepa 
ꞌuximatüarica xecanexeiyacacuni. 
Yuꞌiyari xequeneucayesa masi, ne 
necaneꞌiva tita cuiepa mütimieme.

226

Quesusi que mütiyutanenevi 
teyüꞌüquitüvamete vahesie mieme
17  Mericüsü müpaü 
tinicuxatacaitüni Quesusi. 
Yuheima heutiniereca müpaü 
niutayüni, Neꞌuquiyari, tucariri 
payeꞌa. Visi ꞌane quenayeitüa 
ꞌanive, ꞌiyata ꞌanive visi peꞌaneme 
mümasiꞌayeitüanicü 2 heiserie 
pemipitüapaü yunaime 
teüteri vahepaüsita, ꞌiya tucari 
mücaxüve müvapitüacacü 
yunaime pemiyetuirie ꞌecü. 3 ꞌIcü 
tucari mücaxüve canihücütüni, 
memümasimaicacü ꞌecü 
peꞌaxevitü yuri pemücacaüyari, 
memünesimaicacü neta Quesusi 
Cürisitu pemünesiheyenüꞌa.
4 Ne cuiepa visi peꞌaneme 
nemanayeitüani. Que 
pemünetiuhüritüa 
yanemütiyurienenicü, 
netinayeꞌatüaniri. 5 Hicüri 
neꞌuquiyari, ꞌahesüa visi neꞌaneme 
quenenayeitüa, visi nemüꞌanecaipaü 
cuie caxuavecacu cuxi.
6 Ne nepümasitahecüataxü 
ꞌecü que pemüꞌane mücü teüteri 
vahüxie, cuiepa memütama 
vasata miemete pemünesiyetuiri 
vahüxie. Mepüꞌateüterimatücai, 
pepünesiyetuiri müme. ꞌAniuquisie 
yamecatenicahuni. 7 Hicürixüa 
müpaü mecatenetimani 
quename ꞌahesüa nemieme, 
nai pemünetiyetuiri. 
8 Niuqui pemünesiꞌupitüa 
nenivarupitüani müme. Mümerita 
mecanitanaquiꞌerieni. Müpaü 
mecatenetimani, yuricü 
ꞌahesüa nemeyetüacü. Yuri 

227
mecateniutaꞌerieni quename 
penesiheyenüꞌa.
9 Vahesie mieme nepümasitavaviri. 
Cuiepa memütama vahesie 
mieme nepücamasivaviri, müme 
pemünesiyetuiri vahesie mieme 
püta nepümasivaviri, ꞌateüterima 
memühümecü. 10 Naitü nepini 
ꞌapini catinihücütüni, ꞌapini nepini 
tihücüta. Vahesie netiviyatü visi 
neꞌanetü necanayeitüarivani.
11 ꞌAri cuiepa nepücaꞌuyeica. ꞌIme 
masi cuiepa mecaniuꞌuvani, ne 
ꞌahesüa neniyemieni. Neꞌuquiyari 
pemüpasie, quenivaꞌüviyani 
müme pemünesiyetuiri 
ꞌahesüa memümiemetecü, 
memüyutaxevirecü que 
temütetaxevi tame. 12 Mexi 
vahamatü neꞌuyeicacai 
necanivaꞌüviyacaitüni müme 
pemünesiyetuiri ꞌahesüa 
memümiemetetücaicü. 
Nenivacueriecaitüni. Xevitü 
müme pücaꞌutaꞌunari, ꞌiya xeicüa 
ꞌunaricacü müꞌayumiemetücai 
niutaꞌunarieni ꞌutüarica mayeꞌanicü.
13 Hicü ꞌahesüa neniyemieni. 
ꞌIpaü netinicuxatani cuiepa, 
yuhesie netemavierica 
memexeiyanicü ꞌayeꞌarücame. 
14 Ne ꞌaniuqui necanivarupitüani. 
Cuiepa memütama 
mecanivarutiꞌuxiveꞌerietücüne 
cuiepa memücamiemetecü, 
ne cuiepa nemücamiemepaü. 
15 Nepücamasivaviri 
pemüvaranuvitünicü cuiepa 
memücaꞌuꞌuvanicü. Masi 
nepümasivaviri pemüvaꞌüviyanicü 
tita ꞌaxa mütiꞌane hepaüsita. 
16 Cuiepa mepücamiemete ne cuiepa 
nemücamiemepaü. 17 Tita yuri 

Vani 17
mürainecü quenivapatani ꞌahesie 
mieme. ꞌAniuqui canihücütüni 
tita yuri müraine. 18 Cuiepa 
pemünesiheyenüꞌapaü, neta 
nepüvareutanüꞌaxüa cuiepa. 
19 Vahesie mieme nepasietü 
nepüyüane, mümerita ꞌahesie 
mieme memüpasienicü tita yuri 
mürainesie meteviyatü.
20 ꞌIme xeicüa vahesie mieme 
nepücamasivaviri. Masi müme 
nehesie yuri memütetaꞌerieni 
vaniuquicü, müme vahesie mieme 
nepümasivavirieta 21 yunaitü 
memüyuxevinicü, neꞌuquiyari 
ꞌacu, ꞌecü nehesie pemütiviyapaü, 
neta ꞌahesie nemütiviyapaü, 
mümerita tahesie memüteviyanicü, 
cuiepa memütama yuri 
memütetaꞌerienicü quename 
ꞌecü penesiheyenüꞌa. 22 Visi 
neꞌaneme pemünesiꞌayeitüapaü, 
neta müpaü meꞌaneneme 
nenivarayeitüani memüyuxevinicü 
tame temütaxevipaü, 23 ne 
vahesie netiviyacacu, ꞌecüta 
nehesie petiviyacacu, meꞌayeꞌatü 
memüyutaxevirecü, cuiepa 
memütama memütemaicacü 
quename penesiheyenüꞌa, quename 
müpaü petivarutanaquiꞌeri 
pemünetiunaquiꞌeripaü ne.
24 Neꞌuquiyari, tita 
pemünetiyetuiri, müpaü 
pünetinaque, haque nemeyeicani, 
mümeta nehamatü memeꞌuvanicü, 
memünesixeiyacü visi neꞌaneme 
que pemünerayeitüa. Tamüsü ꞌecü 
pecaneninaquiꞌeriecaitüni cuie 
cuxi canevecacu. 25 Neꞌuquiyari 
yapemütiyuriene que 
mütiheiserie, cuiepa memütama 
mepücamasihetimaivave. Ne 

Vani 17 ,  18
püta nepümasihetima. ꞌIme 
müpaü mecatenetimani 
quename penesiheyenüꞌa. 
26 Ne necanivarutahecüatüani 
memümasimaicacü ꞌecü 
que pemüꞌane. Yaxeicüa 
netinivatahecüatüamücü, 
pemüꞌahayevacü ꞌecü 
pevanaquiꞌerietü que 
pemünetinaquiꞌeriecai ne, neta 
vahesie nemütiviyanicü.
Que memüteꞌivi Quesusi 
(Mateu 26:47‑56; Mar icux i 
14:43‑50; Rucax i 22:47‑53)
18  Müpaü  ꞌutayüca 
caneyani Quesusi 
teyüꞌüquitüvamete  vahamatü. 
ꞌAquisie  Cariuxa Muyeꞌu 
mütiuyetevasie menanucüne 
haraveri muyemacaisiepai. Mana 
neutahani  teyüꞌüquitüvamete 
vahamatü.  2 Hicü  Cura 
miyetuaniquecai mana 
canemariecaitüni, müixa Quesusi 
teyüꞌüquitüvamete  vahamatü 
memüyuyexexeürivacaicü 
muva.  3 Cura  cuyaxi  varavitütü, 
tupirisixi maraꞌacate 
memühüritüariecai  vahesüa 
miemete  Pareseusixi  vahesüa 
miemete  varavitütü, mana 
caninuani  cüxemete  haurite 
cusirate meteꞌuꞌütü.  4 Quesusiri 
nai  timaitü  ꞌamüramiecai 
hepana,  nivayeyani. Müpaü 
tinivarutahüave, Quepai 
xepütehacuvautüve.  5 Müme 
müpaü metenitaꞌeiya, Quesusi 
Nasaretitanaca.  ꞌIya müpaü 
tivarutahüave, Nesü  nepühücü. 
Cura miyetuaniquecai mana 
niutivecaitüni  vahamatü. 

228

6 Hicü  ne  nepühücü 
tivarutahüavecu  yucuta 
meniyecüne, mecanatixürieni 
cuiepa.  7 ꞌAyumieme  tavari 
müpaü  tinivarutaꞌivaviya, 
Quepai  xepütehacuvautüve. 
Müme müpaü meteꞌutiyuane, 
Quesusi Nasaretitanaca. 
8 Quesusi müpaü  tivarutaꞌei, 
Yanepütixehahüave,  ne  nepühücü. 
Xücari  xenesicuvautüveni 
ne,  xequenivaruhayeva  ꞌime 
memüyehucü,  9 mayeꞌanicü 
niuquieya  que mainecai, 
Müme  pemünesiyetuiri 
nepücavareuyexüriexüa 
xeime.  10 Hicü  Simuni  Pecuru 
cusira  ꞌacavietü  nivatihana. 
Maraꞌacame mühüritüariecai 
tiꞌuximayatameya  niuvani. 
Serietana mieme  nacaya 
neucuviteni.  Tiꞌuximayatame 
Marucu  catinitevacaitüni. 
11 Hicü Quesusi müpaü 
tinitahüave  Pecuru,  ꞌAcusira 
queneucaquesa  painatana. Ne 
necarenuꞌieni  ꞌiya  tecüxita 
mieme  neꞌuquiyari münesiꞌitüani 
yanemüranayeyanicü.
Maraꞌacame mühüritüariecaisüa que 
mütiuꞌatüarie Quesusi 
(Mateu 26:57‑58; Mar icux i 
14:53‑54; Rucax i 22:54)
12 Hicü cuyaxiri, cuyaxi 
tivaꞌaitüvameri, Huriyusixi 
vatupirisixiri mecaniviya Quesusi. 
Menihüani. 13 ꞌAnasisüa meri 
mecaniꞌatüani. ꞌIya Caipasi 
munieya nihücütücaitüni. 
Caipasi maraꞌacate vahepaüsita 
canihüritüariecaitüni mücü 
viyarisie. 14 Caipasi tihücütücai 

229
que müꞌane müvarutiꞌimaiyaxü 
Huriyusixi masi ꞌaixüa müyünicü 
xevitü tevi mümünicü teüteri 
vahesie mieme, ꞌutaitü.
Pecuru que mütiyucuꞌimavacai, 
quename Quesusi camaicai ꞌutaitü 
(Mateu 26:69‑70; Mar icux i 
14:66 ‑68; Rucax i 22:55‑57)
15 Mericüsü Simuni Pecuru 
niveiyacaitüni Quesusi, xevitüta 
tiyüꞌüquitüvame tiveiyacai. 
Maraꞌacame mühüritüariecai 
nimaicaitüni ꞌiya tiyüꞌüquitüvame. 
Quesusimatü neutahani 
maraꞌacame mühüritüariecai 
curarutanapai. 16 Pecurusü mana 
niutivecaitüni tacua quitenie 
ꞌaurie. Hicü mücü tiyüꞌüquitüvame 
maraꞌacame mühüritüariecai 
mimaicai mana neyani. Nitahüave 
quitenie tihüveme, curarutapai 
Pecuru niꞌatüani. 17 ꞌÜimari 
quitenie mütihüvemetücai müpaü 
tinitahüave Pecuru, ꞌEcüta ꞌicü 
tevi teyüꞌüquitüvametemama 
vahesüa mieme pecatihücü. ꞌIya 
tiutayü, Ne pücatixaü. 18 Hicü 
teꞌuximayatamete tupirisixi 
vahamatü mana meniutiꞌucaitüni 
mecüxetü meꞌatinaica, 
muhaütücaicü. Pecuruta vahamatü 
niutivecaitüni cüxetü.
ꞌAnasi que mütitaꞌivaviyaxü Quesusi 
(Mateu 26:59‑66; Mar icux i 
14:55‑64; Rucax i 22:66 ‑71)
19 Mericüsü maraꞌacame 
mühüritüariecai canitaꞌivaviya 
Quesusi teyüꞌüquitüvametemama 
vahepaüsita, tita mütiꞌüquitacai 
hepaüsita. 20 Quesusi müpaü 
tinitaꞌeiya, Ne teüteri vahüxie 

Vani 18
netinicuxatacaitüni cuiepa. Ne 
neheyemecü netiniꞌüquitacaitüni 
tuquiteta, tuqui ꞌamüpatata, 
haque yunaitü Huriyusixi 
memüyutixexeüriva. Ne 
tixaütü nepücaticuxatacai ꞌavie. 
21 Titayari peneticuꞌivaviya 
ne. Quenivarutaꞌivaviya müme 
memünesiꞌeniecai püta, siparasü 
que nemütivacuxaxatüvacai. Camü 
ꞌime mecatenimaica que nemutayü. 
22 Müpaü ꞌutayücu, xevitü tupiri 
mana mutivecai canivani Quesusi 
müpaü ꞌutaitü, Quepaü petitaꞌeiya 
maraꞌacame mühüritüarie. 
23 Quesusi müpaü titaꞌei, Xücasü 
ꞌaxa neꞌutaineni, quetineutahecüata 
tita ꞌaxa mütiꞌanecü. Me xüca 
ꞌaixüa neꞌutaineni, titayari 
penetiuva. 24 Hicü ꞌAnasi neinüꞌani 
hüiyacame Caipasisüa maraꞌacame 
mühüritüariecaisüa.
Pecuru tavari que 
mütiyucuꞌimavacai, quename 
Quesusi camaicai ꞌutaitü 
(Mateu 26:71‑75; Mar icux i 
14:69‑72; Rucax i 22:58‑62)
25 Mericüsü Simuni Pecuru 
mana niutivecaitüni cüxetü. 
Hicü müpaü meteꞌitahüave, 
ꞌIya teyüꞌüquitüvametemama 
vahesüa mieme pecatihücü. 
Mücü niyutaꞌimani, müpaü 
niutayüni, Ne pücatixaü. 
26 Maraꞌacame mühüritüariecai 
teꞌuximayatametemama 
xevitü, ꞌiya Pecuru minacavite 
canimarieyatücaitüni. Mücü müpaü 
rehüave, Quete ne necamarexei 
vana haraverita hamatüana 
peꞌuyeicame. 27 Tavari niyutaꞌimani 
Pecuru. Yapaucua niutahiva vacana.

Vani 18 ,  19

Piratusüa que mütiuꞌatüarie Quesusi 
(Mateu 27:1‑2 , 11‑14; Mar icux i 
15:1‑5; Rucax i 23:1‑5)
28 Hicü Caipasisüa meheyecüneca 
mecaniꞌatüani Quesusi ꞌisücame 
quie. Niyuimuanatücaitüni. Mümeri 
mepücaheutahaxüa ꞌisücame quita 
capa mecaꞌitiyatü meꞌacünecü, masi 
Pasicua ꞌicuaiyari memütecuanicü. 
29 ꞌAyumieme Piratu tacua 
nivayeyani vahüxie. Müpaü 
niutayüni, Titacü xeteꞌixaneta ꞌicü 
tevi. 30 Müme müpaü metenitaꞌeiya, 
Xüca ꞌicü ꞌaxa catiyurienenique, 
tepücamasiyetuirieniqueyu. 
31 Hicü Piratu müpaü 
tivarutahüave, Xequenanuvitüqui. 
Xequeneutaꞌinüata xeꞌinüari 
niuquiyari que maine. Huriyusixi 
müpaü meteꞌitahüave, Tame 
heiserie tepücahexeiya temimienicü 
tevi. 32 Mücücü nayeꞌani Quesusi 
niuquieya mutainecai que 
mütimüniquecai ticuxatatü. 33 Hicü 
tavari Piratu neutahani ꞌisücame 
quita. Nitahüave Quesusi, müpaü 
tinitahüave, ꞌEcü Huriyusixi 
petivaꞌaitüvame. 34 Quesusi müpaü 
titaꞌei, ꞌAcümana müpaü petiutaine, 
hipatü nusu memateꞌutahüavixü 
nehepaüsita. 35 Piratu titaꞌei, Ne 
netihuriyu. ꞌAteüterima, maraꞌacate 
memühüritüarie mepümasiyetua 
nehesüa. Que petiuyuri. 36 Quesusi 
müpaü titaꞌei, ꞌEna cuiepa 
pücamieme que nemütiꞌaita. 
Xüca ꞌena cuiepa miemetünique 
que nemütiꞌaita, netupirisixima 
mecaniyucuitüveniqueyu 
nemücayetuiyanicü Huriyusixi 
vahesüa. Masi hicü que 
nemütiꞌaita ꞌuva pücamieme. 

230

37 Piratu müpaü titahüave, Que 
petiꞌaitametüni ꞌecü. Quesusi 
müpaü titaꞌei, ꞌEcü pecaniutaineni 
ne tiꞌaitame nemühücü. ꞌAyumieme 
necaniutinuiva, ꞌayumieme cuiepa 
necaninuani, nemütitahecüatanicü 
tita yuri müraine hepaüsita. 
Yunaitü yuri mürainesie miemete 
mecaneniꞌenieca neꞌutaniucame. 
38 Piratu müpaü tinitahüave, Que 
titita yuri maine.
ꞌIsücame que mütiutaꞌaitaxü, Quesusi 
mümierienicü 
(Mateu 27:15‑31; Mar icux i 
15:6 ‑20; Rucax i 23:13‑25)
Hicü müpaü ꞌutayüca tavari 
nivayeyani Huriyusixi vahüxie. 
Müpaü tinivarutahüave, 
Ne tixaü nepücatiucaxei 
nemütiuhüpanicü hesiena. 
39 ꞌIpaü caniꞌaneni xeyeiyari, 
xeime nemüxexünirienicü 
Pasicua ꞌixüararipa. Mericüte, 
xecateyuvaüriya nemüxexünirieni 
Huriyusixi tixeꞌaitüvame. 40 Hicü 
müpaü meniutihiva tavari, 
Mücü pücatixaü, Vaxavaxi püta 
meꞌutiyuatü. ꞌIya Vaxavaxi catinina
vayametücaitüni.
19  Hicü Piratu neivitüni 
Quesusi, tiniutaꞌaita 
mücuveiyaxüanicü. 2 Cuyaxita xuya 
mumayari meꞌutasaca muꞌuyasie 
menenutimanirieni. Herie 
mieme ꞌixuriqui mütaüraüyecü 
menenacuvirieni. 3 Hüxiena 
meniꞌaxecaitüni müpaü meꞌutiyuatü, 
ꞌAixüa ꞌacu Huriyusixi tivaꞌaitüvame. 
Menicuvaxüanita.
4 Hicü tavari tacua nivayeyani 
Piratu. Müpaü tinivarutahüave, 
Camü ꞌuva tacuapai 

231
nepüxeꞌatüirieni xemütemaicaicacü 
tixaü nemücatiucaxeicü hesiena 
nemütiuhüpanicü. 5 Hicü Quesusi 
nivayeyani xuya mumayari 
ꞌanamatü, herie mieme ꞌixuriqui 
mütaüraüye ꞌanacuvietü. Müpaü 
tivarahüave, Camü tevi. 6 Hicüri 
maraꞌacate memühüritüariecai 
tupirisixita quepaucua memixei 
meniutihiva müpaü meꞌutiyuatü, 
Curuxisie queneumiꞌa, curuxisie. 
Piratu müpaü tivacühüave, 
Xemesü xequenanuvitüqui, 
curuxisie xequenemiꞌa. Neri 
tixaü nepücatiucaxei hesiena 
nemütiuhüpanicü. 7 Huriyusixi 
müpaü meteꞌitaꞌei, Tame ꞌinüari 
niuquiyari tecanexeiyani. Mücü 
ꞌinüari que maine, neuyeveca 
ꞌicü mümüni Cacaüyari nuꞌaya 
mayuyeitüacü.
8 Piratu ꞌicü niuqui ꞌuꞌenieca 
masi vaüca neumacaitüni. 9 Tavari 
ꞌisücame quita heutahaca müpaü 
tinitahüave Quesusi, Haque 
pepemieme ꞌecü. Quesusiri 
haquevasü cacanitaꞌeiya. 10 Piraturi 
müpaü titahüave, Pecanetitaꞌeiya 
ne. Pecatimate ne heiserie 
nemexeiya nemümasixünacü, 
heiserie nerexeiyata curuxisie 
nemümasimienicü. 11 Quesusi 
müpaü titaꞌei, ꞌEcü heiserie 
pepücahexeiyaniqueyu 
nehepaüsita taheima miemecü 
xüca pecapitüariecaque. 
ꞌAyumieme ꞌiya münesiyetua 
ꞌahesüa, mücü masi vaücava ꞌaxa 
tiniuyurieni. 12 Piratu ꞌayumiemeri 
tinicuvaunecaitüni que mütixünacü. 
Huriyusixi mecaniutihiva müpaü 
meꞌutiyuatü, Xüca ꞌicü peꞌuxüna, 
pepücaꞌinaquiꞌerie Tiꞌaitame Sesaxi. 

Vani 19
Yunaitü teꞌaitamete memayuyeitüa 
mecaneyeꞌunieca Sesaxi.
13 Hicü Piratu ꞌicü vaniuqui 
ꞌuꞌenieca nivayehana Quesusi. Mana 
caniucayerüni Piratu yuꞌuvenisie 
Macutenusariya müracutevasie, 
Hepürayusixi vaniuquicü Cavata 
müracutevasie. 14 ꞌIya tucarisie 
menihaꞌaritüacaitüni Pasicua 
ꞌixüarariyari. ꞌEsivatücacu 
tuca nayeiximecaitüni. Müpaü 
tinivarutahüave Huriyusixi, 
Camü tixeꞌaitüvame. 15 Mümeri 
meniutihiva, Quenanuvitüqui, 
quenanuvitüqui, curuxisie 
quenemiꞌa. Piratu müpaü 
tivacühüave, Quetütüri curuxisie 
nepeimieni tixeꞌaitüvame. 
Maraꞌacate memühüritüariecai 
müpaü meteꞌitaꞌei, Tame xeime 
tepücahexeiya tatiꞌaitüvame, 
Sesaxi xeicüa pütatiꞌaitüvame. 
16 Hicü nivayetuirieni curuxisie 
mümierienicü. Hicü meneihana 
Quesusi.
Quesusi que mütiumierie curuxisie 
(Mateu 27:32‑44: Mar icux i 
15:21‑32; Rucax i 23:26 ‑43)
17 Yucuruxi ꞌatütü mana neyani 
Müqui Muꞌuya Manuca müracutevasie, 
Hepürayusixi vaniuquicü Curucuta 
müracutevasie. 18 Manari curuxisie 
menitivieni. Yuhutame hamatüana 
metevarutivütüa naisata, Quesusi 
vahixüata. 19 Piratuta ꞌinüari 
niutaꞌutüani. Curuxisie neimani. 
Müpaü catineꞌucaitüni, QUESUSI 
NASARETITANACA HURIYUSIXI 
TIVAꞌAITÜVAME. 20 Huriyusixi 
yumüiretü menititerüva ꞌiya 
ꞌinüari quiecari mehuracü Quesusi 
mamieriesie. Hepürayusixi 

Vani 19
Xumatari Cüriyecusixi vaniuquitecü 
pürayeꞌuxacai. 21 Hicü Huriyusixi 
vamaraꞌacate memühüritüariecai 
müpaü metenitahüave 
Piratu, Pepücaniuꞌutüani 
Huriyusixi Tivaꞌaitüvame. ꞌIpaü 
püta, ꞌIya mainecai Huriyusixi 
nepütivaꞌaitüvame pepütiniuꞌutüani. 
22 Piratu müpaü tivarutaꞌei, Que 
nemütiuꞌutüa netiniutaꞌutüaniri.
23 Hicü cuyaxi curuxisie 
meꞌicavieca Quesusi, ꞌixuriquiteya 
meneutahuriexüani. Naucame 
menayeitüani, yuxexuitü cuyaxi xei 
ꞌixuriquiyari memexeiyanicü, tetüata 
mieme ꞌixuriquita ꞌaparüte yuxaüta. 
Tetüata mieme ꞌixuriquieya pücavipecai, 
yuxevitü niꞌisecaitüni naitü. 24 Hicü 
müpaü meteniyutahüaveni, Camü 
tepücaꞌitisanani. Masi tepütataꞌiva, 
siparasü quepai peꞌiva. Müpaü 
tinayeꞌatüarieni ꞌutüarica müpaü maine, 
Neꞌixuriqui meniutapataxüani yuhesie 
mieme, neꞌixuriquicü menayuꞌiva.
Mericüsü müpaü mecateniuyurieni 
cuyaxi. 25 Quesusi curuxieya ꞌaurie 
menitiꞌucaitünita Quesusi varusieya, 
varusieya ꞌivaya, Mariya Cüreupa 
ꞌüyaya, Mariya Mararatanaca 
yunaitü. 26 Quesusisü varuxeiyaca 
mana metiꞌucacu yuvarusi, ꞌiya 
tiyüꞌüquitüvame münaquiꞌeriecai, 
müpaü tinitahüave yuvarusi, ꞌUca 
ꞌacu, camü ꞌanive. 27 ꞌArique müpaü 
tinihüritüani ꞌiya tiyüꞌüquitüvame, 
Camü ꞌavarusi ꞌutaitü. ꞌIya tucarisie 
tiyüꞌüquitüvame yuhesüa neiꞌinieni.
Quesusi yuꞌiyari que mütiyetua 
(Mateu 27:45‑56; Mar icux i 
15:33‑41; Rucax i 23:44 ‑49)
28 ꞌAnari Quesusi müpaü timaitü 
naitü ꞌari mayeꞌatüariecü, ꞌutüarica 

232
mayeꞌatüarienicü müpaü niutayüni, 
Nepeuharimücü. 29 Xari mana 
niucateitüni vinu masina hünetü. 
Hicü ha ꞌiseveme mucuxani 
meꞌutahüniyaca vinu masinacü, 
hisupu cüyeyarisie meꞌiyeca, 
teniena meneitiserieni. 30 Quesusi 
heꞌinüataca vinu masina müpaü 
niutayüni, Canayeꞌaniri. Yumuꞌusie 
ꞌanacatusireca niyetuani yuꞌiyari.
Cuya que müreitise 
Quesusi ꞌaquitana
31 Mericüsü ꞌiya tucarisie 
menihaꞌaritüacaitüni ꞌixüarari. 
ꞌAyumieme Huriyusixi 
menitavavirieni Piratu vavatute 
memütitaracü memüvaracaꞌünicü, 
caxarite memücayuhayevacü 
curuxisie meꞌuyevütü ꞌuxipiya 
tucarisie. ꞌIya ꞌuxipiya tucari 
yemecü caniꞌixüararitücaitüni. 
32 ꞌAyumieme cuyaxi mana 
meniuꞌaxüani, memucavütüarie 
curuxisie hamatüana xeime 
vatuteya meniutitara, xeimetari 
vatuteya meteꞌutitaraxü. 
33 Quesusisüa meꞌuꞌaxüaca vatuteya 
mepücaꞌutitaraxü memixeicü 
müquime.
34 Masi xevitü cuya pisicacü 
neitiseni ꞌaquitana. Yapaucua 
naneni xuriya hata. 35 Que müꞌane 
munierixü tiniutahecüata. Tita 
mütitahecüata yuri canaineni. 
Mücüta tinimaica yuri mainecü, 
yuri xemüteꞌeriecacü xemeta. 
36 Müpaü tiniuyüni ꞌutüarica 
mayeꞌatüarienicü müpaü mutaine, 
ꞌUmeyari pücatitare. 37 Tavari 
xevitü ꞌutüarica ꞌipaü naineni, 
Mecaniꞌixüariecuni que müꞌane 
memuse.

233

Teuquiyapa que memüteheite 
Quesusi 
(Mateu 27:57‑61; Mar icux i 
15:42‑47; Rucax i 23:50 ‑56)
38 Mericüsü ꞌarique Cuse 
ꞌArimateyatanaca canitavavirieni 
Piratu menucuenicü 
Quesusi caxarieya. ꞌIya 
Cuse Quesusisüa mieme 
catiniyüꞌüquitüvametücaitüni ꞌavie, 
müvamacarücaicü Huriyusixi. 
Piraturi canipitüani. Neyani, 
caxarieya necueni. 39 Nicuremu 
mana ninuanita meripai 
hesüana munua yüvicüta. ꞌIyasü 
miru haruhemame visi muꞌüa 
mutacuicuiya niꞌatüani merie 
necapaü paümeme. 40 Hicü 
meneicueni Quesusi caxarieya. 
Menicuꞌeima ꞌixuriquitecü visi 
muꞌüa meꞌicavirieca. Müpaü 
caniꞌaneni Huriyusixi vayeiyari 
teuquiyacü. 41 Mana curuxisie 
mamieriesie haraveri niyemacaitüni. 
Haraverita teuquiyapa xique 
müvayeꞌinierie nicumacaitüni. 
Xevitü cuxi mücü teuquiyapa 
pücacateuquievecai. 42 Muva 
ꞌayumieme meneiteni Quesusi, 
Huriyusixi memüyuhaꞌaritüacaicü 
ꞌiya tucarisie, teuquiyapa 
mehuracaicü.
Que müranucuque Quesusi müquite 
vasata 
(Mateu 28:1‑10; Mar icux i 
16:1‑8; Rucax i 24:1‑12)
20  Mericüsü mexüacame 
tucariyarisie semanasie 
teuquiyapa ninuani Mariya 
Mararatanaca ꞌuyüvicacu cuxi 
yuimuana. Heuhüiyacame 

Vani 19 ,  20
niuxeiya tete teuquiya hüxie 
meucatei. 2 Hicü nausarümetü 
neyani. Simuni Pecurusüa ninuani, 
xeimesüata tiyüꞌüquitüvame 
Quesusi minaquiꞌeriecaisüa. Müpaü 
tinivarutahüave, Teuquiyapa 
menivayecueni Tiꞌaitame. 
ꞌAsitepücatemate haque memeite. 
3 Hicü Pecuru neyani xevitü 
tiyüꞌüquitüvamematü. Teuquiyapa 
menahucaitüni. 4 Yuhepaüsita 
meniunausarümecaitüni. 
Xevitü tiyüꞌüquitüvame masi 
niutanausacai, Pecuru naꞌiva, 
nayeꞌani meri teuquiyapa. 
5 ꞌAnahuca nixeiya ꞌixuriquite 
mana ꞌacateme, peru muva 
pücaheutaha. 6 Hicü Simuni Pecuru 
ꞌuꞌimatütü ninuani. Teuquiyapa 
neutahani. ꞌIxuriquite niuxeiya 
mana ꞌacateme. 7 Tuvaxa tiuxei 
muꞌuya meꞌeimecai ꞌixuriquite 
ꞌaurie caticateme, yateva ticateme 
püta tutunime ꞌuxeicüa. 8 ꞌAna 
neutahani ꞌiya tiyüꞌüquitüvame 
ꞌumexüatü munua teuquiyapa. 
Nixeiya, yuri tiniutaꞌerieni. 9 Müme 
cuxi mepücaheitimaivavecai 
ꞌutüarica meuyevecaicü müquite 
vasata manucuqueni maine. 
10 Hicü teyüꞌüquitüvamete yuquie 
menecüne.
Masiücütü que mürayuyeitüa 
Quesusi Mariya Mararatanaca hüxie 
(Mar icux i 16:9‑11)
11 Mericüsü Mariya teuquiya hüxie 
niutivecaitüni tacua ꞌutasuatü. Hicü 
ꞌutasuatü nanahuni, teuquiyapa 
neutaniere. 12 Mana nivaruxeiya 
niuqui tuayamete yuhutame 
meꞌanacatuxame. Xevitü Quesusi 
muꞌuya manucatei nacateitüni, 

Vani 20
xevitüta quetaya manucatei 
racatei haque Quesusi caxarieya 
manutequiecai. 13 Müme müpaü 
metenitahüave, Neuxei ꞌuca, 
titayari petiutasuaca. 14 Müpaü 
tivacühüave, Netiꞌaitüvame 
mepecuei, ꞌasinepücatimate haque 
memeite. Müpaü ꞌutayüca taꞌaurie 
naveni. Nixeiya Quesusi mana 
ꞌutiveme, masi ꞌasipücatimaicai 
müquesusitücaicü. 15 Quesusi 
müpaü tinitahüave, Neuxei 
ꞌuca, titayari petiutasuaca. 
Quepai pepüracuvaune. Mücü 
haravericame ꞌerietü müpaü 
tinitahüave, Neuxei ꞌuqui, xüca ꞌecü 
peheicueni, queneneutaxatüa haque 
pemeite. Neri nenenucueimücü. 
16 Quesusi müpaü ticühüave, 
Mariya ꞌacu. ꞌIya hepana 
ꞌaniereca müpaü tinitahüave 
Hepürayusixi vaniuquicü, Xavuni, 
taniuquicü Tiꞌüquitame maine. 
17 Quesusi müpaü ticühüave, 
Pepücanesiviyani. Neꞌuquiyarisüa 
nepücaꞌanutiyeive cuxi. Masi 
neꞌivama vahesüa quenemie. 
Müpaü quetinivaretahüavi, 
Neꞌuquiyarisüa müxeꞌuquiyarisüa 
nenanutiyeimücü, necacaüyarisüa 
müxecacaüyarisüa neranutiyani. 
18 Hicü Mariya Mararatanaca mana 
ninuani müpaü tivacuxaxatüvatü 
teyüꞌüquitüvamete Tiꞌaitame 
muxeicü, müpaü mürehüavecaicü.
Masiücütü que mürayuyeitüa 
Quesusi teyüꞌüquitüvamete vahüxie 
(Mateu 28:16 ‑20; Mar icux i 
16:14 ‑18; Rucax i 24:36 ‑49)
19 Mericüsü ꞌacayunecu mücü 
mexüacame tucariyarisie semanasie, 
teyüꞌüquitüvamete memütitecaisie 

234

quiteniete reunatücaicacu 
memüvamacarücaicü Huriyusixi, 
Quesusi ninuani. Vahixüapa 
niutaqueni. Müpaü tinivarutahüave, 
Xüca xecaꞌuximatüarieca 
yuꞌiyarisie. 20 Müpaü ꞌutayüca 
nivaruxeisitüani yumamate 
yuꞌaqui. Teyüꞌüquitüvamete 
meniyutemamaviecaitüni Tiꞌaitame 
mexeiyatü. 21 Hicü Quesusi 
tavari müpaü tivarutahüave, 
Xüca xecaꞌuximatüarieca 
yuꞌiyarisie. Neꞌuquiyari 
münesiheyenüꞌapaü, neta müpaü 
necanixeheutanüꞌaxüani. 22 Müpaü 
ꞌutayüca nivaruꞌiyamani. Müpaü 
tivarutahüave, Xequeneutanaquiꞌeri 
ꞌIyari Mütiyupata. 23 Sepa que 
memühate xemütevareuyehüvirieni 
tita ꞌaxa memüteyurie, 
meteneuyehüviyariecuni. Sepa que 
memühate xemüvavesitüaca tita 
ꞌaxa memüteyurie, menivecacuni 
mepücayutaxüna.
Tumaxi yuri que mücatiꞌeriecai
24 Mericüsü Tumaxi Vavari 
mütitevacai tamamata heimana 
yuhutame vahesüa mieme 
canihücütücaitüni. ꞌIya vahamatü 
pücaꞌuyeicacai quepaucua 
Quesusi munua. 25 Hicü hipatü 
teyüꞌüquitüvamete müpaü 
metenicuxaxatüvacaitüni, Tiꞌaitame 
tecaniuxeiya, meꞌutiyuatü. ꞌIya 
tivacühüave, Xücari mamayasie 
necaꞌixeiyani cürapuxi ꞌuxayari, 
xüca neꞌitüvamecü necaꞌimayüani 
cürapuxi ꞌuxayari, ꞌaquieya xüca 
nemamacü necaꞌimayüani, yuri 
nepücatitaꞌerieniri.
26 Mericüsü ꞌatahairieca tucari 
ꞌanucayacu tavari menititecaitüni 

235
quita teyüꞌüquitüvametemama. 
Tumaxita vahamatü tiucatei. Hicü 
quiteniete reunarümacacu Quesusi 
ninuani. Vahixüapa niutaqueni. 
Müpaü tinivarutahüave, Xüca 
xecaꞌuximatüarieca yuꞌiyarisie. 
27 Hicü müpaü titahüavixü 
Tumaxi, Quenayeꞌa, ꞌaꞌitüvamecü 
queneneumayüa nemamatesie, 
ꞌamamacü queneneumayüani 
neꞌaquita. Yuri pecatiꞌerietü 
pepücaꞌayeiximeni, yuri 
petiꞌerietü püta quenayeꞌa. 
28 Tumaxi müpaü tinitaꞌeiya, 
Netiꞌaitüvame necacaüyari ꞌacu. 
29 Quesusi müpaü titahüave, Yuri 
petiutaꞌerie pemünesiꞌuxeicü. 
Müme memücanesixeiyavave 
peru yuri memüteꞌerie, müme 
mecaniyutemamavieca.
Titayari macaꞌutüari xapa
30 Mericüte, ꞌinüari yücü ꞌaneneme 
müireme yatiniyurienecaitüni 
Quesusi teyüꞌüquitüvamete 
vahüxie, que mücareꞌutüarie ꞌicü 
xapasie. 31 ꞌIcüri canacaꞌutüarieni 
yuri xemüteꞌeriecacü Quesusi 
mücürisitucü, Cacaüyari 
münuꞌayacü. Yuri xeteꞌerietü 
tucari xemexeiyanicü hesüana 
xemiemetetütü racaꞌutüarie.
Masiücütü que mürayuyeitüa 
Quesusi teyüꞌüquitüvamete 
ꞌatayuhutame vahüxie
21  Mericüsü ꞌarique tavari 
Quesusi masiücütü 
nayuyeitüani teyüꞌüquitüvamete 
vahüxie Tiveriya haracunayarisie. 
ꞌIpaü masiücütü nayuyeitüani. 
2 ꞌAxeicüa meniuꞌuvacaitüni 
Simuni Pecuru, Tumaxi Vavari 

Vani 20 ,  21
mütitevacai, Natanaheri 
Canatanaca Carereya cuieyarisie 
mieme, Severeu nivemama, 
teyüꞌüquitüvametemama hipatü 
yuhutatü. 3 Simuni Pecuru 
müpaü tinivarutahüave, Ne 
nepüquesüveiyami. Müpaü 
meteꞌitahüave, Tame ꞌahamatü 
tepuhu tanaitü. Mana menecüne, 
canuvasie menicayaxe. Mücü 
tücarisie tixaütü mepücateꞌuꞌaxixü. 
4 Mericüsü ꞌesiva ꞌuhecüacacu 
mana niutaqueni Quesusi 
haracuna tesita. Masi 
teyüꞌüquitüvamete mepücaꞌimaicai 
Quesusitüme. 5 Hicü Quesusi 
müpaü tinivarutahüave, Neuxei 
temari, ꞌicuai xecatehexeiya. 
Müpaü meteꞌitaꞌei, Havaicü. 
6 ꞌIya tivacühüave, Vipi 
xequeneucavivi canuva serieta. 
Mana xecanivacaxeiyacuni. Mana 
meneicavivieni. Mepüyutatexi 
meꞌihanatü memüvaücavacaicü 
quesüte. 7 Hicü ꞌiya tiyüꞌüquitüvame 
Quesusi minaquiꞌeriecai müpaü 
tinitahüave Pecuru, Cari Tiꞌaitame 
canihücütüni. Hicü Simuni Pecuru 
ꞌuꞌenaca quename Tiꞌaitame 
hücütücai, yuꞌixuriqui herie 
mieme ꞌanacuvieca ꞌamavetü 
ꞌamuyeicacaicü, hapa neucasuna. 
8 Hipatü teyüꞌüquitüvamete 
canuvasie meyetetü mecaniuꞌaxüani 
vipi meꞌuhaximetü quesüte 
mehüneme. Cuiepa pücahetevacai, 
huta teviyari heimana tamamata 
mamayari xeicüa petevacai. 
9 Cuiepa meꞌuꞌaxüaca tü meniuxeiya 
ꞌetiniereme, quesü tüpa ꞌacaime 
meteꞌuxei pamame. 10 Quesusi 
müpaü tinivarutahüave, Quesüte 
xique xemüvarutivi xequenivaraꞌüi. 

Vani 21
11 Simuni Pecuru mana neutimaque, 
vipi caniuhana cuiepa. Quesüte 
ꞌamepapatü menihünecaitüni, xei 
sienituyari heimana huta teviyari 
heimana tamamata heimana 
yuhaicatü meniyupaümecaitüni. 
Sepanetü memüvaücavacai, 
pücaꞌutasanixü vipi. 12 Quesusi 
müpaü tinivarutahüave, 
Xequenacüni xequetenecuacari. 
Teyüꞌüquitüvamete ni xevitü 
pücayuvaüriyacai ꞌecü que 
pepüpaicü titahüaveque, Tiꞌaitame 
mühücütücaicü memütemaicaicü. 
13 Hicü Quesusi mana ninuani, pa 
nanucuꞌüni. Nivarumini, quesü 
yaxeicüata tivarumi.
14 ꞌAna hairieca masiücütü 
nayuyeitüani Quesusi 
teyüꞌüquitüvamete vahüxie müquite 
vasata ꞌanucuqueca.
Nemuxasi türixi quetinivarumicua, 
que mainecai
15 Mericüsü meteꞌucuacu Quesusi 
müpaü tinitahüave Simuni Pecuru, 
Simuni ꞌacu Vani nuꞌaya, vaücava 
penetinaquiꞌerie, ꞌime ꞌesiva xeicüa 
menesinaquiꞌeriecacu. ꞌIya rehüave, 
Hü Tiꞌaitame. ꞌEcü pepütimate 
nemümasinaquiꞌerie. Titahüave, 
Mericüte, nemuxasi türixi 
quetinivarumicua. 16 Hutarieca 
müpaü titahüave, Simuni ꞌacu Vani 
nuꞌaya, penetinaquiꞌerie. Müpaü 
titahüave, Hü Tiꞌaitame. ꞌEcü 
pepütimate nemümasinaquiꞌerie. 
Müpaü titahüave, Nemuxasi 
quenivaꞌüviyani. 17 Hairiecari 
titahüave, Simuni ꞌacu Vani 
nuꞌaya, penetinaquiꞌerie. 
Pecuru niyuhiverieca hairieca 
penetinaquiꞌerie mütitahüavixücü. 

236
Müpaü tinitahüave, Tiꞌaitame, ꞌecü 
nai pecatinimaica. Pepütimate 
nemümasinaquiꞌerie. Quesusi 
titahüave, Quetinivarumicua 
nemuxasi. 18 Niuqui caniseüyeni 
que nematicühüave, quepaucua 
pemühecuacai ꞌacümana 
penaꞌahüayacaitüni peticuyeicacai 
haque pemeuyeimücücai. 
Quepaucua pemütaseüye, xevitü 
camananahüamücü maranuhana 
haque pemücaheuyeimücü, 
ꞌamama penitaseraxüamücü. 
19 Müpaü niutayüni tihecüatatü 
que mütimüniquecai visi ꞌaneme 
ꞌayeitüanique Cacaüyari. Müpaü 
ꞌutayüca müpaü tinitahüave, 
Quenenanuveiya neꞌutüma.
Mücü tiyüꞌüquitüvame 
Quesusi minaquiꞌeriecai
20 Pecuru taꞌaurie ꞌaveca 
nixeiya mücü tiyüꞌüquitüvame 
Quesusi minaquiꞌeriecai, mücü 
memüteꞌucuaisie ꞌauriena mucatei 
müpaü mütitahüavixü, Tiꞌaitame 
que paicü masiyetuani. Nixeiya 
ꞌiya varuveiyame. 21 Pecuru 
ꞌixeiyaca mücü, müpaü tinitahüave 
Quesusi, Tiꞌaitame que tiyurieni 
ꞌiya. 22 Quesusi müpaü ticühüave, 
Xüca nesiꞌunaqueque ꞌicü 
müyuhayevacü nemunuanique, 
quesü peꞌaneniqueyu ꞌecü. 
Quenenanuveiya neꞌutüma. 
23 ꞌAyumieme taꞌivama vasata 
ꞌicü niuqui canixasivacaitüni, 
quename ꞌiya tiyüꞌüquitüvame 
camüniquecai. Masi Quesusi 
müpaü pücatitahüavixü 
mücamüniquecaicü. Xüca 
nesiꞌunaqueque müyuhayevacü 
nemunuanique, quesü 

237
peꞌaneniqueyu ꞌecü, püta 
titahüavixü.
24 Mücü tiyüꞌüquitüvame 
canihücütüni que müꞌane 
mütihecüata ꞌicü hepaüsita, 
que müꞌane mütiutiꞌutüa ꞌicü. 
Tepütemate tita mütihecüata yuri 
maine.

Vani 21
25 Vaücava cuxi yücü ꞌanenetü 
canixuaveni que mütiuyuri 
Quesusi. Xüca xexuitü 
tiutiꞌutüarienique, müpaü 
nepüticuꞌeriva, ꞌena cuiepa 
pücatinaqueniqueyu xapate 
mütitiꞌutüarieniqueyu. Müpaü 
xeicüa. 

NÜꞌARISIXI
Que Memüteꞌuyuri

 

Que memüteꞌutahüavarie 
memeixeiyaniquecaicü 
ꞌIyari Mütiyupata
1  Neuxei Teuquiru, matüaripai 
mieme xapa neputavevi 
mexüacame, nai que mütiuyü 
hepaüsita ticuxatame, Quesusi 
que mütisutüa yatiyurienetü 
yatiꞌüquitatü. 2 Müpaü 
tiuyurieca, ꞌana nanutivitüquieni, 
ꞌaisica varupitüaca nüꞌarisixi 
müvaranuyeteüxixü, ꞌIyari 
Mütiyupata yatiꞌaitacacu. 
3 Tiucuineca mücü, vahesüa 
ꞌayenieretü puyuhecüatacai 
mamarivaveme tiyurienetü. Huta 
teviyari tucari mepixeiyacai. 
Tinivacuxaxatüvacaitüni que 
mütiꞌane Cacaüyari tiꞌaitametücacu.
4 Hicü vahamatü ꞌaꞌucaitü 
ꞌipaü tinivarutaꞌaitüani, 
Xepücaꞌayecücani Querusareme, masi 
xequetenecuevieca tita neꞌuquiyari 
mütixatacai quename tixehanüꞌairieni, 
que nemütixeꞌutahüavixü. 5 Vani 
hacü tiniucaꞌüyacaitüni, xeme püta 
xepücaꞌüyarieni ꞌIyari Mütiyupatacü 
yapaümexa tucari tixüyu. Müpaü 
niutayüni.

Quesusi que müranutitüa
6 Mericüsü müme hamatüana 
memuyucuxeürie müpaü 
metenicuꞌivaviyacaitüni, Neuxei 
Tiꞌaitame, hicü petatipitüa 
tame ꞌIxaherisixi teüteriyari 
temütetatiꞌaitüanicü meripaipaü. 
7 Mücüsü müpaü tinivarutahüave, 
Xeme xehesie pücatinaque 
xemütemaicacü viyari tucari 
hepaüsita. Neꞌuquiyari püta 
nipata mücü naime heiserie 
mexeiyanicü hepaüsitana. 8 Masisü 
xecanitürücariyariecuni ꞌIyari 
Mütiyupata xehesie tiviyayu. 
Xemunenierixü xepüyüaca 
xetehecüatatü nehepaüsita 
Querusareme, naisarie Cureyasie 
Samariyasie naisarie cuie 
manunierepai.
9 Müpaü ꞌutayüca, müme 
meꞌixeiyacacu, nanutivitüquieni. 
Hai niucuyani memücaꞌixeiyacü. 
10 Hicü yuheima meꞌutinenierecacu 
mexi ꞌutimiecai, camü ꞌuquisi 
yuhutatü vaꞌaurie meniutiꞌuni 
meꞌanacatuxatü. 11 Müme 
müpaü metenivarutahüave, 
Carereyatari ꞌacu, titayari yuheima 

238

239
xeteꞌutineniere. Mücütütü xesata 
ꞌuvetü meutivitüquie yuheima 
Quesusitütü, que xemüteꞌixei 
heutimieme yuheima, yaxeicüa 
ꞌanetü caninuamücü.
Que, memütehenuyexei 
xeime mühüritüarienicü 
Cura tiutahayevacu
12 Mericüsü yemuri Huriva 
Matiꞌusie meꞌayenexüaca 
Querusareme meniuꞌaxüani. 
ꞌUxipiya tucarisie tevi que 
mütipitüarie muyeicanicü, 
müpaü pehura Querusareme. 
13 Meꞌuꞌaxüaca, quita 
meheutahaxüaca meneuticüne 
qui taüta. Mana mepüꞌaxecai 
Pecuru Cacuvu Vani ꞌAtürexi 
Piripe Tumaxi Parüturume Mateu 
Cacuvu ꞌAripeu nuꞌaya, Simuni 
müserutisitatücai, Cura Cacuvu 
ꞌivaya. 14 Müme yunaitü ꞌaxeicüa 
mepüꞌayumiemetetücai neneviericü, 
ꞌucarita, Mariyata Quesusi 
müvarusieyatücai, ꞌivamamata.
15 Mericüsü ꞌana Pecuru 
nanucuqueni yuꞌivama vahixüapa. 
Teüteri ꞌaxeicüa meyuxeürietü xei 
sienituyari heimana xei teviyari 
yacütütü meniyupaümecaitüni. 
Müpaü niutayüni Pecuru, 
16 Neꞌivamarixi, neuyevecaitüni 
ꞌutüarica mayeꞌanicü, meripai 
que mütiutayü ꞌIyari Mütiyupata, 
Raviri müpaü ꞌutayücu Cura 
hepaüsita, que müꞌane müvarevitü 
müme memivi Quesusi hepaüsita. 
17 Tame xevitü pühücütücai, ꞌicü 
tahüritüarica hesiena pütinaquecai. 
18 Mericüsü vaniu cuie punanai 
mücü tumini maꞌivaxücü 
yatiuyurieca que mücatiheiserie. 

Nüꞌarisixi 1 ,  2
Mana ꞌativeca yuhuriepa pasanixü, 
cuinurieya naitü navivieni. 
19 Querusareme memütama yunaitü 
mepüteꞌutamari. ꞌAyumieme mücü 
cuie Haserama catinacutevaca 
vaniuquicü, taniuquicü Xuriya 
Mataxüri racuteva. 20 Putaꞌutüarie 
Cuicari Xapayarisie müpaü 
ꞌanuyütü,
Queꞌuyemaveni quiya,
Xevitütüma pücaꞌayecani.
Müpaü panuyüneta,
Que mütihüritüariecai,
Xevitü püta yaquetihüritüarieca.
21 Mericüte, neuyeveca xevitü 
müme ꞌuquisi tahamatü memuꞌuvacai 
tucaricü quepaucua Tiꞌaitame Quesusi 
tahesüa manuyeicacai 22 ꞌiya tucarisie 
Vani mecaꞌüyaxüsie, ꞌiya tucarisie 
tasata manutivitüquieque, peuyevese 
xevitü müme memunenierixü 
tahamatü tihecüatatü mayanicü que 
müranucuque.
23 Hicü yuhutame 
menivarutiꞌuitüani Cuse Varüsavaxi 
mütitevacai Cusitu müremuꞌuhüacai, 
Matiya. 24 Meniyutanenevieni 
müpaü meꞌutiyuatü, ꞌEcü Tiꞌaitame 
pecatinimaica yunaime vaꞌiyari. 
Quetaneuxeisitüa que müꞌane 
pemanuyexei ꞌicü yuhutame, 
25 hesiena mütinaquenicü ꞌicü 
hepaüsita mühüritüarienicü 
mütanüꞌarienicü, Cura 
yatiuhayevacu yuhuyeripa metüacü. 
26 ꞌInüari meputavevi que müꞌane 
mühücütüni. Matiyasie tiniunaque. 
Mepiꞌinüataxü tamamata heimana 
xevime nüꞌarisixi vahamatü.
ꞌIyari Mütiyupata que mütinua
2  Mericüsü ꞌixüarari 
ꞌatahutarieca semanasie 

Nüꞌarisixi 2
mieme ꞌayeꞌacu yunaitü 
mepüyuxeüriecai yameteyurienique 
ꞌuxeicüa. 2 Yapaucua taheima 
mieme ꞌecapaü ꞌanetü niuyuani 
türücaüyetü carima ꞌuyemietü. 
Mücü yuariya putahünixü quita 
memüvayetecaisie. 3 Taipaü 
ꞌaneneme mepuxei yuxexuime 
vahesie ꞌaꞌucame. 4 Yunaime 
püvaruvi ꞌIyari Mütiyupata. 
Mepisutüa meꞌutiniutü niuquitecü, 
ꞌIyari que mütivapitüacai 
memütiniunicü.
5 Mericüsü Querusareme 
mepütitecai Huriyusixi Cacaüyari 
memayexeiyacai yunaime nuivarite 
vahesüa memümiemetetücai naisari 
muyuavitüa. 6 Quepaucua yuariya 
muyua yunaitü mepuyuxeüri, 
mepüxamuriyacai yuxexuitü 
yuniuquicü memüvaꞌeniecaicü 
meꞌutiniucame. 7 Mepüꞌiyarixiecai 
mepühüxiyacai müpaü meꞌutiyuatü, 
Neuxei, ꞌicü yunaitü memutiniuca 
mecatecarereyatari. 8 Quetütüri 
ꞌicü tetevaꞌenie taxexuitü 
taniuquicü memutiniuca que 
temüteꞌununuivaxü. 9 Parutiyatari, 
Meriyatari, ꞌEramitatari, 
Mesuputamiyasie temütama, 
Cureyasie Caparusiyasie 
Punitusie ꞌAsiyasie 10 Püriquiyasie 
Pamüpiriyasie ꞌEquipitusie 
ꞌApüricasie Sirene temütama, 
Xumatari memüꞌivatatüve, 
11 Huriyusixi, hipatü Huriyusixi 
memacü, Cüretatari, ꞌAraviyatari, 
tanaitü tepüvaꞌenie meꞌutiniucame 
taniuquicü, que mütimarive 
Cacaüyari meꞌutiyuaneme. 
12 Yunaitü meniꞌiyarixiecaitüni, 
ꞌasimepücatemaicai quetütü 
mütiyüanecai, yuxexuitü müpaü 

240
meteyücühüavetü, Que tititari ꞌicü. 
13 Hipatü mevananaimatü müpaü 
meniutiyuanecaitüni, Mepuhuxa 
xeicüa vinu macacacü.
Pecuru que müticuxatacai heiva
14 Hicü Pecuru ꞌanucuqueca 
tamamata heimana xevime 
vahamatü, carima niutaniuni, 
müpaü tinivarutahüave, Neuxei 
Huriyusixi, yunaitü Querusareme 
xemütama. Xequetenemaica 
ꞌicü, xequeneneuꞌenie que 
nemütayüni. 15 ꞌIme mepücatarüve 
xeme xemütecuꞌerivapaü, ꞌesiva 
xeicüa tucari püxüca. 16 Masi ꞌicü 
canihücütüni tita mütixasivacai, 
tixaxatame Cuheri yaꞌutainecacu,
  17 Müpaü paine Cacaüyari, 
tucari ꞌayeꞌayu quepaucua 
mütaparirümeni, müpaü 
pütiyüni.
Neꞌiyari nepütatuani teüteri 
yunaime vahesie.
Xenivema nehesie mieme 
mepütaniuni ꞌuquisi ꞌucari,
Xetemari hecüta heinüsipaü 
ꞌaneneme mepüxeiyani,
Xeꞌuquiravesixi cusipa 
mepüteheinüni.
  18 Yuricü müme nemütivaꞌaitüa 
ꞌuquisi ꞌucari vahesie
Neꞌiyari nepütatuani ꞌiya 
tucarisie,
Nehesie mieme mepütaniuni.
  19 Nepüvahüxiyasitüani vaheima 
muyuavisie,
Hetüanata cuiepa ꞌinüari 
nepütiyurieni vaücava,
Xuriya, tai, ꞌaüxi cüsi nücame 
ꞌinüariyari.
  20 Tau yüvitü canayeimücü,
Meserita xuriya payani.

241
ꞌArique ꞌupamie Tiꞌaitame 
mücü tucarisie marivemesie 
xavatümesie.
  21 ꞌAnarique yunaitü memihüaveni 
que müꞌane Tiꞌaitame mühücü,
Müme mepütavicueisitüarieni.
22 Neuxei ꞌIxaherisixi, ꞌicü 
neniuqui xequeneꞌenieca. Cacaüyari 
xesata pitahecüataxü Quesusi 
Nasaretitanaca marivemecü 
tiyurienetü türücaüyemecü, ꞌinüari 
tiyurienetü, ꞌiyacü que mütiuyuri 
Cacaüyari xesata que xemütemate 
xeme. 23 Cacaüyari müpaü 
tiyücühüavetü, matüaripai müpaü 
timaitü, nicayeni müyetuiyanicü. 
ꞌInüari sanamete xetevarutaꞌaitüaca 
xeniviya, vamamacü cüyesie 
xeꞌicavieca xecanimieni. 24 Cacaüyari 
nenucuquetüani ꞌixünaca que 
mürehüiyacai müquitü. ꞌIya 
pücayüvecai müquitü muyuhayevacü. 
25 Raviri müpaü paine hepaüsitana,
Tiꞌaitame nepüxeiyacai 
yuheyemecü nehüxie,
Neserieta mutivecü 
nepücacuyuani.
  26 Neꞌiyarisie ꞌayumieme 
nepünetemavi,
Nenetemavietü nepütaniuni 
nenenicü.
Sepa necaxari ꞌamuca,
Mexi netaꞌicueva yuri nepütiꞌerie
  27 Quename neꞌiyari 
pecaꞌucuꞌeirieni müquime.
Que müꞌane pemupataxü ꞌahesie 
mieme pepücaꞌipitüaca 
mütapüne.
  28 Pepünesiꞌutamaricasitüa 
nemayeyurinicü.
Temavierica pepünesipitüaca 
vaücava, nehamatü 
peꞌuyeicatü.

Nüꞌarisixi 2
29 Neuxei ꞌivamarixi. ꞌAixüa 
caniꞌaneni heiseriemecü 
mütixecuxaxatüvanicü 
tatevari Raviri hepaüsita. 
Caniumüni ꞌiya, tiucateuqui, 
macateuquesie mana tiuca cuxi 
tasata hicüque. 30 Tixaxatame 
hücütütü catinimaicaitüni 
quename Cacaüyari ꞌüyühüritüa 
heiseriemecü müpaü ꞌutaitü, xevitü 
Ravirisie müyeyaniquecai heiserie 
püpitüarieniquecai Cürisitutütü, 
picayeniquecai ꞌuvenieya 
müraꞌaitasie haitü. 31 Matüaripai 
ꞌixeiyatü müpaü caniutayüni, 
Cürisitu que müranucuque 
ticuxatatü, müpaü ꞌutaitü,
ꞌIyarieya pücaꞌucuꞌeirivaxü 
müquitü,
Vaiyarieya pücaꞌutapünixü.
32 Mericüsü Cacaüyari 
penucuquetüa ꞌiya Quesusi. Tame 
tanaitü tepühüme temunenierixü 
temitahecüata. 33 ꞌAnutivitüquieca 
Cacaüyari serieta, nitanaquiꞌerieni 
tita ꞌuquiyarieya mütitahüavixü 
mütipitüaniquecai, ꞌIyari 
Mütiyupata hücütüme. Mücü 
niutatuani que xemüteꞌixeiya que 
xemüteꞌiꞌenie. 34 Mücü Raviritütü 
pücaꞌanutitüa muyuavisie, siepüre 
müpaü paine,
Tiꞌaitame müpaü tinitahüave 
ꞌiya münetiꞌaitüva,
Neserieta mexicuxi quenacani
  35 Müme memümasiꞌacaꞌunie 
nemüvaꞌatüani ꞌahetüa.
36 Heiseriemecü ꞌipaü 
xequetenemaica yunaitü ꞌIxaheri 
quie quiecatari. Cacaüyari 
Tiꞌaitame payeitüa ꞌicü Quesusi, 
heiserie canipitüani que müꞌane 
xemumi curuxisie.

Nüꞌarisixi 2 ,  3
37 Mericüsü meꞌuꞌenanaca 
yuꞌiyarisie mepühiveritüariecai. 
Müpaü metenivarutahüave 
Pecuru hipame nüꞌarisixita, 38 Que 
teteyurieni taꞌivama. Pecuru müpaü 
tinivarutahüave, Xequeteneuhayeva 
que xemüteyurie, yuxexuitü 
xepücaꞌüyarieni Quesusi Cürisitu 
xehüavetü. Tita ꞌaxa xemüteꞌuyuri, 
xepüteheuyehüviyarieni. 
Xepütemiquieni ꞌIyari Mütiyupata. 
39 ꞌIcü que mutayü que mütiyurieni 
niuquieya xehesie pümieme, 
xetüriyama vahesie timiemeta, 
yunaime teva miemete vahesie 
timiemeta, müme müvataꞌinieni 
Tiꞌaitame tacacaüyari vahesie 
timiemeta. 40 Hipame müireme 
niuquicü püvarutahecüasitüiyaxü, 
nivavaviriecaitüni müpaü ꞌutaitü, 
Xequeneyutavicueisitüa hicü 
miemete ꞌaxa memüteꞌuꞌiyari 
vasata. 41 Hicü müme niuquieya 
memutanaquiꞌeri meniucaꞌüyarieni. 
Mepüvarutinüi mücü tucarisie 
teüteri haica miriyari yacütütü. 
42 Yamepüꞌayumiemetetücai tita 
nüꞌarisixi memüteꞌüquitacai 
meꞌenietü meyuparevietü 
meꞌititaratü pa meyunenevietü.
Que memüteꞌuꞌuvacai müme 
matüari Cürisitusie memüteviyacai
43 Hicü yuxexuitü yuꞌiyarisie 
meheumamatü menacüne. 
Vaücava mamarivavame ꞌinüari 
meteniyuriecaitüni nüꞌarisixi. 
44 Yunaitü yuri memüteꞌutaꞌeri 
meniyuteütacaitüni yunaitü 
meyuxevitü, ꞌaxeicüa 
mepeixeiyacai naime. 45 Yucuie 
yupinite mepüteꞌutua, 
mepüvapitüacai yuxexuitü que 

242
memüteheiyehüacai. 46 Tucaricü 
yamepüꞌayumiemetetücai 
mepüyuxeüriecai tuqui 
curaruyarita. Mepititaracai pa 
qui meutiꞌuta, yuꞌinüa meputicuai 
meyutemamavietü ꞌaixüa 
meteꞌuꞌiyaritü. 47 Meputiniucacai 
Cacaüyari hepaüsita ꞌaixüa 
meꞌutiyuatü. Yunaitü teüteri ꞌaixüa 
mepütecuꞌerivacai vahepaüsita. 
Tucaricü Tiꞌaitame püvaxeüriecai 
müme memütavicueisitüarieximecai 
vaxeviriyatü.
Muhurie que müranayehüiya
3  Mericüsü Pecuru Vanimatü 
meneuticüne tuquipa 
cüa caviecacu tau quepaucua 
müyuneneviva. 2 ꞌUqui 
hurietü mutinuivaxü mana 
niꞌatüarivacaitüni. Tucaricü 
menitiyesacaitüni tuqui quitenie 
Visi Müꞌane müracutevasie. 
Mana rimusina püvavaviriecai 
müme tuquita memeutahaquecai. 
3 Varuxeiyaca Pecuru Vani tuquita 
meheutahaxüaximecacu, rimusina 
püvavaviriecai. 4 Pecuru ꞌixeiyatü, 
Vanita, müpaü Pecuru tinitahüave, 
Quetaneuxeiya. 5 Mücü nivaruxeiya 
tixaü meteꞌiminiqueme ꞌerietü. 
6 Müpaü niutayüni masi Pecuru, 
Ni pürata tuminiyari ni huru 
tuminiyari nepücahexeiya. Tita 
nemürexeiya, mücü nepümatimini. 
Quesusi Cürisitu Nasaretitanacasüa 
nemümiemecü nepaine, 
quenanucuquexi quenecuyeicani. 
7 Serietana ꞌiviyaca mamayasie 
nenucuhana. Yapaucua niutiserire 
ꞌücateya turuteya. 8 ꞌAnucusunaca 
niutaqueni, nicuyeicacaitüni. 
Vahamatü neutahani tuquita 

243
cuyeicatü ꞌutisucuacatü ꞌaixüa 
ꞌutaitü Cacaüyari hepaüsita. 
9 Yunaitü teüteri menixeiya 
ꞌuyeicame ꞌaixüa ꞌutaineme 
Cacaüyari hepaüsita. 10 Meneitimani 
quename mücü hücütücai que 
müꞌane mutiyeixacai rimusinavietü 
tuqui quitenie Visi Müꞌane 
müracutevasie. Mepühüxiyacai 
mepüꞌiyarixiecai müya mütiuyücü.
Pecuru que müticuxatacai 
Sarumuni Nivetarieyatüa
11 Hicü mücü tevi nivaruviya 
Pecuru Vanimame. Teüteri 
meꞌunausarümetü mehüxiyatü 
vahesüa mepuꞌaxüa Sarumuni 
Nivetarieyatüa mütiuyetevasie. 
12 Pecuru varuxeiyaca müpaü 
tinivarutahüave teüteri, Neuxei 
ꞌIxaherisixi, titayari xetehüxiya 
ꞌicücü. Titayari xetatexeiya müpaü 
xetecuꞌerivatü, tatürücariyacü 
Cacaüyari cui temayexeiyacü 
nusu ꞌuyeicame temeyeitüa 
ꞌicü. 13 ꞌApurahami ꞌIsahaqui 
Cacuvu vacacaüyari tatevarima 
müvacacaüyari mariveme 
nayeitüani yunive Quesusi. 
ꞌIya xepüyetua xepitixaniꞌeri 
Piratu hüxie quepaucua mücü 
mixünaquecai. 14 Xeme masi 
xepitixaniꞌeri que müꞌane mupasie 
Cacaüyarisie mieme que müꞌane 
heiserie mexeiya, xepitavaviri 
tiyumemivame püta müxünarienicü, 
15 tucari tiyupitüvame xepumi. 
Cacaüyari nenucuquetüani 
müquite vasata. Tame tepühüme 
temunenierixü temihecüata. 
16 Yuri mütiutaꞌericü que müꞌane 
mühücüsie, mücü ꞌayumieme 
pitiseraxü ꞌicü xemüxeiya xemimate. 

Nüꞌarisixi 3
Yuri que mütiꞌerie Quesusi 
ꞌipareviecacu, müpaü naime ꞌaixüa 
reuꞌeriecame neyeitüani yunaime 
xehüxie.
17 Hicütütüri neꞌivamarixi, 
ne nepütimate xeme müpaü 
xepüteꞌuyuri ꞌasixecatemaitü, 
xeꞌuquiyarima vahepaü. 
18 Cacaüyari meripai 
müpaü putayücai yunaitü 
texaxatametemama müpaü 
meꞌutiyuanecacu, quename 
Cürisitu ticuinequecai que müꞌane 
Cacaüyari heiserie mipitüaniquecai. 
Müpaü tinayeꞌatüani. 19 ꞌAyumieme 
xequeteneuhayeva que xemüteyurie, 
taꞌaurie xequenaxürieca 
manuyeitüarienicü tita ꞌaxa 
xemüteꞌuyuri, xehesüa ꞌuxipiya 
mayeꞌanicü Tiꞌaitamesüa mieme, 
20 menüꞌanicü mücü Cürisitu que 
müꞌane xehesie mieme mucayeri, 
Quesusi heiserie mupitüari. 
21 Peuyevese mütanaquiꞌeriyani 
taheima mexi tucari caꞌayeꞌave 
quepaucua ꞌaixüa mütiyurieni 
naime, que müticuxatacai 
Cacaüyari, texaxatametemama 
hesiena mieme memupasie meripai 
miemete yameꞌutiyuanecacu. 
22 Muisexi müpaü 
pütivarutahüavixü tatevarima, 
Tiꞌaitame müxecacaüyari 
tixexaxatüvame payeitüani xeime 
xeꞌivama vasata mieme nehepaü 
ꞌaneme. Xeme xepiꞌenieca nai que 
mütixetahüave. 23 Que müꞌane 
mücaꞌiꞌenieni mücü tixaxatame, 
teüteri vasata püꞌunierieca.
24 Camüsü yunaitü texaxatamete, 
Samueri meri, ꞌarique 
yuxexuitü quemeyupaümetü 
memütecuxaxatacai, ꞌicü tucari 

Nüꞌarisixi 3 ,  4
hepaüsita metenihecüatacaitüni. 
25 Xeme texaxatamete 
xepüvanivema. Xehesie 
catiniunaque ꞌiya türatu 
Cacaüyari mitavevi xetevarima 
vahamatü. Cacaüyari müpaü 
tinitahüave ꞌApurahami, Que 
müꞌane ꞌahesie müyeyani ꞌaixüa 
nivayuriemücü nuivarite cuiepa 
miemete yunaime. 26 Mericüte, 
Cacaüyari ꞌenucuquetüaca yunive, 
peiyenüꞌa xehesie mieme meri 
ꞌaixüa müxeyurienicü, yuxexuitü 
taꞌaurie xemaxürienicü tita ꞌaxa 
xemüteyurie xetecuꞌeirieme.
Pecuru Vanimatü que 
memüteꞌutahüavarie 
ꞌisücate vahesüa
4  Mericüsü 
metevacuxaxatüvacacu 
cuxi teüteri, yapaucua vahesüa 
meniuꞌaxüani maraꞌacate, tuqui 
mühüritüariematü Saruseusixi 
vahamatü 2 mehaꞌatü Pecuru Vani 
memütevaꞌüquitüacaicü teüteri, 
memüvahecüatüacaicü müquite 
vasata que müranucuqueni 
meꞌutiyuatü Quesusi 
mexatatü. 3 Mepüvarutiviyaxü, 
mepüvaranutaxüri ꞌuxaꞌariecaque 
mucutaicairixücüri. 4 Yumüiretü 
memiꞌeniecai niuqui yuri 
mepüteꞌutaꞌerie. ꞌUquisi ꞌauxüme 
miriyari yacütütü meyupaümetü 
mepacü.
5 Hicü ꞌuxaꞌarieca 
Querusaremesie mepüyucuxeüri 
vaꞌuquiyarima, ꞌuquiravesixi, 
müme ꞌinüari niuquiyaricü 
memüteꞌüquitametetücai, 6 mücü 
meta, ꞌAnasi mühüritüariecai 
maraꞌacate vahepaüsita, Caipasi, 

244

Vani, Herecanuturu, yunaitü 
maraꞌacate memühüritüariecai 
vaquie miemete. 7 Mana 
yuhixüapa mevatiꞌuitüaca 
mecanivarutaꞌivaviya ꞌipaü 
meꞌutiyuatü, Que ꞌaneme 
türücariya xehexeiyatü, que 
müꞌanesüa xemiemetütü müya 
xepüteyurie xeme.
8 Hicü ꞌIyari Mütiyupatacü hünetü 
müpaü tinivarutahüave Pecuru, 
Neuxei teüteri vaꞌuquiyarima 
ꞌuquiravesixi xemüꞌixaherisixi, 9 ꞌicü 
tucarisie tepütaꞌivaviyariexime 
ꞌaixüa temiyuricü tevi ticuicame, 
que mütiuvicueisitüarie ꞌicü. 
10 Siepüre xequetenemaica yunaitü, 
yunaitü teüteri ꞌIxaherisixita 
yamequetemaica, Quesusi Cürisitu 
Nasaretitanacasüa mümiemecü, 
mücüsie tiviyatü ꞌicü ꞌena puve 
xehüxie ꞌaixüa reuꞌerietü. Curuxisie 
xepicavi Quesusi, Cacaüyari 
nenucuquetüani müquite 
vasata. 11 ꞌIcü tete canihücütüni 
xemixaniꞌeri qui vevivamete, 
tete ꞌamünena sicurita mieme 
canayani. 12 Xevitüta ꞌapücaꞌuyeica 
tasitavicueisitüvame. Ni xevitü 
pücaꞌucayerie muyuavitüa 
tame teüteri tasata cümana 
temütavicueisitüarienicü, mücü 
xeicüa pucayerie.
13 Mericüsü menivaxeiyacaitüni 
Pecuru Vanimame mecamamacame. 
Müpaü metenimaicaitüni hasuacua 
memücateyüꞌüquitüacaicü müme, 
tixaü memücatehümetücaicü. 
Menihüxiyacaitüni, 
menivaretimani Quesusimatü que 
memüteꞌuꞌuvacai. 14 Meꞌixeiyatü 
mücü ꞌuqui manayehüiya vaꞌaurie 
ꞌuveme, mepücayüvavecai 

245
memüvaniuquimanicü. 15 Mericüsü 
mevarutaꞌaitüaca memanuyecünecü 
ꞌisücate vahesüa, mecaniuyuꞌenieni 
16 müpaü meꞌutiyuatü, Quesü 
teteyurieni ꞌicü teüteri vahepaüsita. 
Yuricü vacümana ꞌinüari püreyü, 
yunaitü que memütemate, que 
mütimasiücü yunaitü Querusareme 
memütama vahüxie. Tame 
tepücayüvave müpaü temutiyuanenicü 
quename ꞌasicatiuyü. 17 Mericüte, 
tavari capa cuxasivanicü teüteri vasata, 
cümü türücaüyemecü tepüvahüritüani 
ꞌuxaꞌatüni varie ꞌiyasüa 
memiemetetütü memücaꞌicühüavenicü 
xeimeri. 18 Yuhesüa mevarutahüaveca 
yemecü mecanivarutaꞌaitüani 
tixaü memücatecuxatanicü 
memücatetiꞌüquitanicü Quesusisüa 
memiemetetütü. 19 Pecuru 
Vanimatü müpaü metenivarutaꞌeiya, 
Xequeteneutaꞌinüata xeme xüca 
heiseritüni Cacaüyari hüxie 
temüxeꞌenienicü, Cacaüyari 
püta temücaꞌenienicü. 20 Mesü 
tepücayüvave temütehayeva 
tetecuxatatü tita temüteꞌuxei tita 
temüteꞌuꞌeni hepaüsita. 21 Müme tavari 
yametevarutaꞌaitüaca menivarutatuani. 
Tixaütü mepücateꞌucaxei 
memüvaꞌuximatüacacü teüteri vacü, 
yunaitü ꞌaixüa memutiyuanecaicü 
Cacaüyari hepaüsita meteꞌutamarieca 
que mütiuyü. 22 ꞌIya tevi huta 
teviyari heimana yapaümeme 
viyari pexeiyacai mücü ꞌinüaricü 
manayehüiya.
Yuri memüteꞌeriecai que 
memüteꞌuyutanenevi
23 Mericüsü meꞌuxünarieca 
meniuꞌaxüani yuteüterima vahesüa. 
Mecanivarutahecüatüani nai que 

Nüꞌarisixi 4
memütevacühüavecai maraꞌacate 
memühüritüariecai ꞌuquiravesixi 
vahamatü. 24 Müme mevaruꞌenieca 
ꞌaxeicüa müpaü metenitahüave 
Cacaüyari, Nai Tiꞌaitame ꞌecü 
Cacaüyaritütü muyuavi peputavevi, 
cuie haramara naime vahesie 
mütitama petiutivevi. 25 Müpaü 
peniutayüni mücü pemütiꞌaitüacai 
Raviri tatevari yutetacü müpaü 
ticuxatacacu, ꞌaꞌiyari Mütiyupata 
yaꞌutainecacu,
Titayari meteyuxamurie 
teüterixi,
Titayari xüanacüa metecuꞌeriva 
nuivarite.
  26 Cuiepa memütama 
tevaꞌaitüvamete xurucu 
mepuꞌucai,
Vaꞌuquiyarima ꞌaxeicüa 
mepuyucuxeüri
Tiꞌaitame meꞌayeꞌunietü,
Que müꞌane heiserie mipitüa 
Cürisitutüme meꞌayeꞌunietü.
27 Tamüsü ꞌanive ꞌahesie mieme 
mupasie Quesusi hepaüsita 
que müꞌane heiserie pemipitüa 
hepaüsita, yuricü mepuyucuxeüri 
ꞌicü quiecarisie Herurexi Punisiyu 
Piratu teüteri memücahuriyusixiri 
ꞌIxaherisixiri teüteriyari 
yunaitü. 28 Meniyucuxeürie 
yameteyurienique tita ꞌamamacü 
pemütiyurieniquecai meripai 
pemütiꞌacühüavecaicü que 
mütiyüniquecai. 29 Hicürixüa 
Tiꞌaitame quenivaruxeiya ꞌaxa que 
memutiyuane, quetatineupitüa 
tame pemütatiꞌaitüa tixaü 
tecaheumamatü temütecuxatanicü 
ꞌaniuqui hepaüsita, 30 ꞌecüta 
ꞌamama queneutasera teüteri 
memanayexüriyanicü ꞌinüarite 

Nüꞌarisixi 4 ,  5
petiyurienecacu mamarivaveme 
petiyurienecacu mücü ꞌanive 
ꞌahesie mieme mupasie 
Quesusisüa temümiemetecü. 
31 Hicü meꞌuyutaneneviecu mana 
niutayuani memayuxeüriesie. 
ꞌIyari Mütiyupatacü meniutihüne 
yunaitü, Cacaüyari niuquieya 
menicuxatacaitüni mecamamatü.
ꞌAxeicüa que 
memüteheixeiyacai naime
32 Queyupaümetü yuri 
memüteꞌutaꞌerie vaꞌiyari 
caniyuxevicaitüni, yaxeicüa 
mepüteꞌuꞌiyaricai. Ni xevitü 
ꞌasipücahainecai yupini 
mütipinieyatücai, masi naime 
ꞌaxeicüa metenexeiyacaitüni. 
33 Cui türücaüyemecü nüꞌarisixi 
mecatenihecüatacaitüni Tiꞌaitame 
Quesusi hepaüsita que müranucuque. 
ꞌAixüa yemecü meteniuꞌiyaricaitüni 
yunaitü. 34 Tixaü pücareuyehüacai 
xevitü müme. Yuxexuitü 
cuie, qui nusu, memexeiyacai 
meneituacaitüni, que memüteheitua 
tuminiyari meniꞌatüvacaitüni, 
35 nüꞌarisixi vahetüa menitimana. 
Menivapitüacaitüni yuxexuime que 
memüteheiyehüacai. 36 Mericüsü 
Cuse, nüꞌarisixi meteniterüva 
Verunave, taniuquicü Titutuicame 
maine. Mücü pürevitatücai, 
Sipüresie petinuivaxü. Mücüta 
cuie pexeiyacai. 37 Heituaca, que 
müreitua menuꞌüi, niꞌatüani, 
nüꞌarisixi vahetüa nitimana.
Hananiya Sapiramatü ꞌaxa 
que memüteꞌuyuri
5  Mericüsü ꞌuqui Hananiya 
mütitevacai yüꞌüitatü 

246

Sapiramatü mecaneituani 
cuie. 2 Yuhesie mieme ꞌesiva 
niyuhayevieni que müreitua, 
ꞌüyayata yatimaicacu. Hipame 
püꞌatüa, nüꞌarisixi vahetüa 
pitimanaxü. 3 Hicü Pecuru müpaü 
tinitahüave, Neuxei Hananiya, 
titayari Cauyumarie ꞌaꞌiyari tinüꞌü, 
pemütiꞌitai ꞌIyari Mütiyupata, 
yapaümeme pemeucuꞌüicü cuie 
pemetuasie mieme. 4 Süricüte 
quepaucua müꞌacuietücai 
catiniꞌapinitücaitüni. Peheituaca 
heiserie pepexeiyacai cuxi 
hepaüsitana. Titayariri ꞌaꞌiyarisie 
petiꞌacühüave ꞌipaü. ꞌEcü teüteri 
pepücativaruꞌitai, Cacaüyari püta 
pecatiniuꞌitaiya. 5 Hicü ꞌicü niuqui 
ꞌuꞌenieca Hananiya, ꞌativeca pumü. 
Mepümamacai yemecü yunaitü 
memuꞌenanaxü. 6 Meꞌanucuꞌuca 
ꞌuquisi meꞌicuꞌeimaca mepeicuei 
meꞌicateucuque.
7 Hicü haica hurayari yacütütü 
ꞌayeꞌacu ꞌüyaya caninuani 
ꞌasicatimaitü que mütiuyü. 
8 Pecuru müpaü tinitahüave, 
Yaquenetineutahüavi, yucuie 
yapaümemecü xüca xeheituani. ꞌIya 
müpaü tinitahüave, ꞌEri, müpaü 
canipaümecaitüni. 9 Pecuru müpaü 
titahüave, Titayari xeteꞌuyuꞌeni 
ꞌipaü xemüteꞌiꞌisipacacü Tiꞌaitame 
ꞌIyarieya. Neuxei ꞌacüna teucumete 
mana meniutiꞌuca quiteni ꞌaurie. 
Mecamananucueicunita ꞌecü. 
10 Yapaucua canativeni hetüana, 
tiumü. ꞌUquisi meheutahaxüaca 
mepicaxei müquime. Meheicueca 
mecaneicuteucu cünaya ꞌaurie. 
11 Vaücava mepümamacai yunaitü 
memüyuyexexeürivacai, yunaitü 
memiꞌeni ꞌicü.

247

ꞌInüarite mamarivaveme que mütiuyü
12 Mericüsü nüꞌarisixi vamamacü 
vaücava ꞌinüarite mamarivaveme 
tiniuyüni teüteri vahüxie. Yunaitü 
ꞌaxeicüa meniuꞌuvacaitüni 
Sarumuni Nivetarieyatüa. 
13 Hipatüri memamatü vahesie 
mepücateviyacai. Siepüre teüteri 
yemecü ꞌaixüa meniutiyuanecaitüni 
vahepaüsita. 14 Yumüiretü 
meniyucuxexeürivacaitüni yuri 
meteꞌutaꞌerieca Tiꞌaitamesie 
ꞌuquisi ꞌucari. 15 Müpaürita 
caye ꞌutüa meputuarieximecai 
tecuicuicate ꞌutasie ꞌisisie meꞌaheitü, 
Pecuru siqueresü ꞌetürieya 
siparasü mayeꞌani vahesie xeime 
ꞌanuyenecacu. 16 Yumüiretüta 
Querusareme hura quiecatari 
meniꞌaxecaitüni mevaravitütü 
tecuicuicate, cacaüyarixi ꞌaxa 
memüꞌanene memüvaꞌuximatüacai 
vahamame, yunaitü mepanayexüri.
Pecuru Vanimatü que 
memüteꞌutaveiyarie
17 Hicü meꞌanucuꞌuca 
maraꞌacame mühüritüariecairi, 
yunaitüri ꞌauriena memuꞌuvacai 
memütecuꞌerivacai Saruseusixi 
memütecuꞌerivapaü, müme 
meniꞌuxivaꞌacaitüni. 
18 Mecanivarutiviya nüꞌarisixi, 
mepüvaranutaxüri casariyanata. 
19 Tiꞌaitame niuquieya tuayame 
tücaricü püreuyepiexü 
casariyanata. Püvaranuyevitü 
müpaü ꞌutaitü, 20 Xequenehu, 
tuqui curaruyarita xequenayeꞌuca. 
Xequetenivacuxaxatüvani teüteri 
naime que mütixasiva tevi ꞌipaü 
tucari que mürexeiyani hepaüsita. 

Nüꞌarisixi 5
21 Meꞌiꞌenieca meneutahaxüani 
tuquita tuxacüta. Mana 
meteniꞌüquitacaitüni.
Maraꞌacame mühüritüariecai, 
müme ꞌauriena memuꞌuvacai 
meꞌuꞌaxüaca menivarucuxeürieni 
ꞌisücate yunaime ꞌIxaheri 
xiüyarimama vaꞌuquiyarima. 
Mepüvarenüꞌa tupirisixi 
casariyanapai memüvaꞌatüanicü. 
22 Tupirisixi meꞌuꞌaxüaca 
mepücavaretaxei casariyanata. 
Taꞌaurie mepaxüri, 
metenivarutahecüatüani 23 müpaü 
meꞌutiyuatü, Panasi casariyana 
tepetaxei ꞌaixüa renacame, 
tehüvemete mepetiꞌucai quitenie 
ꞌaurie, perusü teteheuyepieca 
xeime tepücahetaxei quita. 
24 ꞌAruvasini tuquita miemete 
tupirisixi tivaꞌaitüvame, 
maraꞌacate memühüritüariecaita 
mepüvaruꞌenie ꞌicü vaniuquicü. 
ꞌAsimepücatemaicai vahepaüsita 
que mütiuyü. 25 Xevitü nuaca 
tinivarutahecüatüani müpaü 
ꞌutaitü, Neuxei müme ꞌuquisi 
xemüvaranutaxüri, müme 
tuqui curaruyarita mepayeꞌu 
metevaꞌüquitüatü teüteri.
26 ꞌAna ꞌaruvasini petüa tupirisixi 
varavitütü. Menivarayevitüni 
siepüre carima mecavaravitütü, 
memüvamacarücaicü teüteri capa 
mevarutituaxacü tetecü. 27 Mericüsü 
mevaꞌatüaca menivarutiꞌuitüani 
ꞌisücate vahüxie. Maraꞌacame 
mühüritüariecai nivarutaꞌivaviya 
28 müpaü ꞌutaitü, Tamesü 
cuini mieme tecatexeꞌutaꞌaitüa 
xemücateꞌüquitanicü mücüsüa 
xemiemetetütü. Camüsü, 
Querusareme xepüteꞌutihüniyaxü 

Nüꞌarisixi 5 ,  6
yüꞌüquisicacü. Xeme tahesie 
xepüteꞌahüpaniqueyu ꞌiya tevi 
xuriyayacü. 29 Pecuru nüꞌarisixi 
vahamatü mevacuꞌeiyatü müpaü 
metenivarutahüave, Püreuyevese 
siepüre temiꞌenienicü Cacaüyari, 
teüteri sepa temücavaꞌenieni. 
30 Tatevarima vacacaüyari 
nenucuquetüani Quesusi xeme 
xemimi cüyesie xeꞌicavivatü. 
31 Cacaüyariri Tiꞌaitame 
Tiyuvicueisitüvame nanutivitüni 
yuserieta, müxepitüanicü 
ꞌIxaherisixi xemütehayevanicü que 
xemüteyurie, tita ꞌaxa xemüteyurie 
xemüteheuyehüviyarienicü. 32 Tame 
tecanihümetüni temunenierixü 
temütehecüata ꞌicü que mütiuyü 
hepaüsita. Müpaüta tinihecüatani 
ꞌIyari Mütiyupata Cacaüyari 
müvarupitüa müme memiꞌenie.
33 Müme meꞌuꞌenanaca 
meniuyehaꞌani menivacuicucaitüni. 
34 Hicü xevitü ꞌanucuqueca 
memayuxeüriesie Pareseu 
mühücütücai, Camarieri 
mütitevacai, ꞌinüari niuquiyari 
tiꞌüquitameya mühücütücai, 
veꞌeme memüꞌeriecai yunaitü 
teüteri, mücü tivarutaꞌaitüaca 
memüvaranuyenüꞌanicü 
mücü teüteri yareutevicacu, 
35 müpaü tinivarutahüave, 
Neuxei ꞌIxaherisixi, yumarima 
ꞌaixüa que xemüteyurieni ꞌicü 
teüteri vahepaüsita. 36 Meripai 
panucuque Teuraxi, yaꞌutaitü 
quename yüvemetücai. Nauca 
sienituyari ꞌuquisi yacütütü 
hesiena mecateniviyacaitüni. 
Mücü pumierie, yunaitü 
memiꞌeniecai mepeutaxüriexüa, 
tixaü mepücateꞌacü. 37 ꞌArique 

248
nanucuqueni Cura Carereyatanaca 
quepaucua memacayasarie. 
Teüteri yumüireme canivarevitüni 
yuꞌutüma. Mücüta puꞌunieriecai, 
yunaitü memiꞌeniecai 
mepeutayeixüa. 38 Hicüri 
nepaine, xequenivaruhayeva ꞌime 
teüteri, xequenivarutixüna. Que 
memütecuꞌeriva que memüteyurie 
xüca teüteri vahesüa miemetüni 
caniꞌunieriecamücü. 39 Mesü xüca 
Cacaüyarisüa miemetüni püta, 
xepücayüvaveni xemeyeꞌunie 
tietüsü Cacaüyari xeꞌayeꞌunieca.
40 Mericüsü meniꞌenieni. 
Yuhesüa mevarutahüaveca 
nüꞌarisixi mevarutivaca 
müpaü metenivarutaꞌaitüani 
memücatiniunicü 
Quesusisüa memiemetetütü. 
Menivarutixüna. 41 ꞌIsücate 
vahesüa menivayenexüani 
meyutemamavietü Cacaüyari 
meyüvaveme müvaꞌeriecaicü 
memütaveꞌerivanicü hesüana 
memümiemetetücaicü. 
42 Tucaricü tuquita yuquiteta 
mepücatehayevacai meteꞌüquitatü 
metecuxatatü niuqui ꞌaixüa 
manuyüne quename Quesusi 
heiserie hexeiya Cürisitutütü 
meꞌutiyuatü.
Teparevivamete que 
memüteꞌanayexeiyarie ꞌatahutatü
6  Mericüsü ꞌana 
mepütetamüiriyarümecai 
teyüꞌüquitüvamete. Müme 
Cüriyecusixi vaniuquicü 
memutiniucacai mepüniuquixiecai 
müme Hepürayusixi vaniuquicü 
memutiniucacai vahepaüsita, 
viyurasixi vahesüa miemete 

249
memüvaratümaiyacaicü tucaricü 
quepaucua memüvapareviecai. 
2 Tamamata heimana 
yuhutatü mevarucuxeürieca 
teyüꞌüquitüvamete müpaü 
mecatenivarutahüave, ꞌAixüa 
pücaꞌaneniqueyu tame Cacaüyari 
niuquieya xüca tehayevaque 
mexasie temüteꞌapinenicü püta. 
3 Hicü taꞌivama, xequenivacuvava 
yusata ꞌuquisi ꞌatahutame 
ꞌaixüa memütehecüasie ꞌIyaricü 
memühüpüne memütemaivave. 
Müme tepüvahüritüani ꞌicü 
hepaüsita que müreuyevese. 
4 Tamesü tetanenevietü niuquicü 
texeparevietü tepüꞌayumiemetetüni. 
5 Mericüsü ꞌicü niuqui püvanaquecai 
yunaitü memüyucuxeüri. 
Mepüvaranuyexei ꞌEsitevani, 
ꞌuqui yuri mütiꞌeriecai ꞌIyari 
Mütiyupatacü mühünecai, Piripe, 
Purucuru, Nicanuri, Timuni, 
Parumenaxi, Nicuraxi Huriyu 
mayuyeitüa ꞌAnutiyuquiyatanaca. 
6 Mepüvarutiꞌuitüa nüꞌarisixi 
vahüxie. Müme meyunenevietü 
yametenivaruhüritüani vaheima 
meꞌutimetü.
7 Mericüsü Cacaüyari niuquieya 
niutixuavere. Teyüꞌüquitüvamete 
mepütetimüiriyarümecai vaücava 
Querusaremesie. Maraꞌacate 
yumüiretü mepuꞌenana yuri 
meteꞌerietü.
ꞌEsitevani que mütiuviyarie
8 Mericüsü ꞌEsitevani ꞌaixüa 
tiucaꞌiyaritü türücaüyemecü 
tiyurienetü vaücava 
tiniyurienecaitüni teüteri vasata, 
ꞌinüari mamarivaveme tiyurienetü. 
9 Hicü tuqui ꞌepuvecai Xünariecate 

Nüꞌarisixi 6 ,  7
Sirenetari Herecanütüreyatari 
Vatuqui titevatü. Mana 
miemeteri, Sirisiya ꞌAsiya 
miemete vahamatü mepanucuꞌui 
meheꞌivarümetü niuqui mexüatüatü 
ꞌEsitevanimatü. 10 Mepitexiecai que 
müticuxatacai mütimaivecaicü, 
ꞌIyari mipareviecaicü. 
11 Mepütevaꞌaitüacai ꞌuquisi 
memütecuxatanicü ꞌipaü, Tame 
tepiꞌenie ꞌaxa ꞌutaineme Muisexi 
hepaüsita Cacaüyari hepaüsita 
meꞌutiyuatü. 12 Mepüvaxamuriecai 
teüteri, ꞌuquiravesixi, müme ꞌinüari 
niuquiyaricü memüteꞌüquitacai. 
Yapaucua meꞌuꞌaxüaca meniviya, 
meneivitüni ꞌisücate vahesüa. 
13 Mana mepüvarutiꞌuitüa 
hipame memütehecüatanicü 
meteꞌitavatü yameꞌutiyuatü, ꞌIcü 
tevi pücatihayeva ꞌaxa ꞌutaitü ꞌicü 
ꞌena Cacaüyarisie mieme mupasie 
hepaüsita, taꞌinüari niuquiyari 
hepaüsita. 14 Tepiꞌenie müpaü 
ꞌutaineme quename ꞌicü Quesusi 
Nasaretitanaca ꞌiꞌunieca ꞌicü ꞌena, 
quename ꞌipata tayeiyari Muisexi 
mütasiꞌupitüa. 15 Meꞌiꞌixüarietü 
yunaitü mana memütitecai 
memayuxeüriesie, mecanixeiya 
niericaya taheima mieme niuqui 
tuayame niericayapaü ꞌaneme.
ꞌEsitevani que mütiutaniu 
yuhesie mieme, que mütiumü
7  Mericüsü maraꞌacame 
mühüritüariecai müpaü 
niutayüni, Müpaü tiꞌane ꞌicü. 
2 ꞌIya rehüave, Neuxei ꞌivamarixi, 
ꞌuquiyarima, xequeneuꞌenana. 
Tatevari ꞌApurahami ꞌixeiyacacu 
Cacaüyari visi müꞌane masiücütü 
nayuyeitüani Mesuputamiyasie 

Nüꞌarisixi 7
ꞌuyeicacacu Haranisie cahetaꞌavetü 
cuxi. 3 Müpaü tinitahüave Cacaüyari, 
Quenemie ꞌena ꞌacuiepa ꞌamarema 
vahesüa, cümü mücü cuieyarisie 
nemümasihetamaricasitüani 
quenemie. 4 Mericüsü Cariteyusixi 
vacuie heyeyaca Haranisie 
niucayerüni. Manata quemasieya 
ꞌumücu Cacaüyari nipata ꞌicü cuiepa 
haque xemeꞌuva hicü. 5 Cacaüyari 
pücaꞌimi ꞌena mütinaqueni ni 
yüꞌücacü mücataquenicü, masi 
Cacaüyari müpaü tinitahüave 
quename ꞌipitüaniquecai mücü, 
pinieya mürayanicü, ꞌarique 
hesiena memüyecünequecaita 
vapini mürayanicü, sepa 
yunive mücahexeiyacai cuxi. 
6 Müpaü tinitahüave Cacaüyari, 
ꞌAtevarima cuꞌuvamete 
mepacüne hipame vacuiepa. 
Mepütetaꞌuximayasitüarieni 
vaüriyarica. Nauca sienituyari 
viyari meniyuriecuni ꞌaxa 
meꞌitüarietüvetü muva. 
7 Necanivataxanetamücü 
ꞌiya nuivari vaüriyarica 
memütevataꞌuximayasitüani. 
Müpaü niutayüni Cacaüyari, 
ꞌAriquemücaque menayecünicuni, 
neꞌuximayasica menexeiyacuni 
ꞌena. 8 Xitequiya ꞌinüariyari 
ꞌipitüatü nitavevirieni türatu. 
Müpaüri yüanecacu ꞌApurahami 
nitinuivitüani ꞌIsahaqui. 
ꞌAtahairieca tucarisie piꞌinüaritaxü 
ꞌixitetü, ꞌIsahaquita müpaü 
piyuri Cacuvu, Cacuvuta müpaü 
tivaruyuri tamamata heimana 
yuhutame tatevarima.
9 Müme tatevarima meꞌitaꞌuxieca 
Cuse menituani ꞌEquipitusie 
manuvitüquienicü. Cacaüyari 

250

hamatüana puyeicacai. 
10 Nitavicueisitüani nai que 
mütiꞌuximatüariecai, pipitüa ꞌaixüa 
mütixeiyarienicü mütimaivenicü 
Parahuni hüxie ꞌEquipitutari 
mütivaꞌaitüvametücai hüxie. 
Mücüri ꞌisücame neyeitüani 
Cuse ꞌEquipitu cuieyari hepaüsita 
naime yuquita mieme hepaüsita 
ꞌihüritüatü.
11 Mericüsü pühacaxatücai 
naisarie ꞌEquipitusie Cananisie, 
meꞌuximatüarieximecacu vaücava. 
ꞌIcuai mepücaꞌucaxexeiyacai 
tatevarima. 12 ꞌUꞌenaca Cacuvu 
quename ꞌicuai hexuavecai 
türicutütü ꞌEquipitusie, 
canivarenüꞌani tatevarima heiva. 
13 Hutarieca meꞌuꞌaxüacu Cuse 
puyuhecüataxü yuꞌivama vahüxie. 
Parahunita canivaretimani Cuse 
maremama. 14 Cuse tiutanüꞌaca 
nivarutaꞌinieni yuquemasi 
Cacuvu yunaime yumarema 
haica teviyari heimana tamamata 
heimana ꞌauxüvitü meyupaümeme 
teüteri. 15 Mücü Cacuvu caneyani 
ꞌEquipitusie. Mana canemüni, 
tatevarima mana mecanecuinita. 
16 Mana mepayevitüqui 
Siquemisiepai, mepucateuquiexüa 
teuquiyapa ꞌApurahami minanai 
pürata tuminiyaricü ꞌEmuri 
nivemama Siquemitari meꞌituiriecu.
17 Mericüsü ꞌayehuracacu 
mücü tucari mayeꞌatüarienicü 
tita Cacaüyari yühüritüatü 
mütitahüavixü ꞌApurahami que 
mütiyünequecai haitü, mücü 
teüteri mepütetimüiriyarümecai 
ꞌEquipitusie. 18 ꞌAnari 
panucuque xevitü ꞌEquipitutari 
tivaꞌaitüvametütü. Mücü 

251
pücaꞌimaicai Cuse. 19 Mücü 
cuiepa tiꞌaitame tateüterima 
pütivacuamanacai. ꞌAxa 
püvaruyuri tatevarima ꞌüsita 
memüvarecuꞌeirienicü yutüriyama, 
capa meyutinuivitüaxüanicü. 
20 Mericüsü ꞌana caniutinuiva 
Muisexi. Visi püꞌanecai Cacaüyari 
hüxie. Mücü haica meseri puverecai 
yuꞌuquiyari quie. 21 Quepaucua 
mucuꞌeirivaxü, Parahuni nuꞌaya 
nicaxeiya ꞌucatütü, yunivepaü 
pitaveriyaxü. 22 Pütiꞌüquitüarie 
Muisexi naime que 
memütemaivavecai ꞌEquipitutari 
yatimaitü. Que mütiniuvecai que 
mütiuyuri püyüvemetücai.
23 Mericüsü huta teviyari 
viyari hexeiyatü puyuvaüri 
müvaꞌivatamiecü yuꞌivama 
ꞌIxaheri xiüyarimama. 24 ꞌIxeiyatü 
xeime ꞌaxa ꞌitüariecame, 
heimana niutanuani, ꞌaixüa 
pütiuyuri hesiena mieme, 
pimi ꞌEquipitutanaca. 
25 Müpaü tinicuꞌerivacaitüni 
quename ꞌivamama 
metemaicaquecai Cacaüyari que 
mütivatavicueisitüaniquecai 
ꞌiya vapareviecacu. Mümesü 
müpaü mepücatemaicai. 
26 Mericüsü ꞌuxaꞌarieca 
menixeiya teyucucuyamete. 
Nivanütüamücücaitüni ꞌaixüa 
memüteyuxeiyanicü müpaü ꞌutaitü, 
Neuxei, xeme xecaniyuꞌivamaca. 
Titayari ꞌaxa xeteyuyurie. 27 Que 
müꞌane yuꞌiva ꞌaxa müyurienecai 
penuyehüa Muisexi müpaü 
ꞌutaitü, Quepaicü tatiꞌaitüvame 
taꞌisücame pümasiꞌacaye ꞌecü. 
28 Cauca penesimiemücü neta, tacai 
pemütimipaü ꞌEquipitutanaca. 

Nüꞌarisixi 7
29 Hicü ꞌiꞌenieca mücü niuqui 
niyutaꞌuna Muisexi. Cuyeicame 
nayani Mariyani cuieyarisie. 
Mana meniutinunuiva nivemama 
yuhutatü.
30 Mericüsü huta teviyari viyari 
ꞌanuyeꞌacu, macumavesie canixeiya 
niuqui tuayame taipa ꞌuveme 
tupiriya matitatavecaisie yemuri 
ꞌaurie Sinahi mütitevasie. 31 Mücü 
Muisexi ꞌixeiyaca heinüsicapaü 
ꞌaneme canihüxiyacaitüni. 
ꞌAura ꞌayacu müretimanicü 
que mütiyüanecai, Tiꞌaitame 
putaniu müpaü ꞌutaitü, 32 Ne 
ꞌatevarima necanivacacaüyaritüni. 
ꞌApurahami ꞌIsahaqui Cacuvu 
necanivacacaüyaritüni. 
Mücü Muisexi ꞌuyüyüacatü 
pücayuvaüriyacai münierenicü. 
33 Tiꞌaitame müpaü tinitahüave, 
ꞌAcacai quenanuyexünaxüa 
ꞌaꞌücasie, mana pemanuca nehesie 
mieme mupasiecü. 34 Yemecü 
necanivaxeiya neteüterima 
que memüteꞌuximatüarie 
ꞌEquipitusie. Necanivaꞌenieca 
memaꞌaiva. Nenacaneni mana 
nemüvarayevitünicü. Cümüsüari 
nepümasiꞌanunüꞌani ꞌEquipitusie.
35 Mücü Muisexi memutixaniꞌeri 
müpaü meꞌutiyuatü, Quepai 
tatiꞌaitüvame taꞌisücame 
pümasiꞌayeitüa, mücütüme 
Cacaüyari caneyenüꞌani 
tivaꞌaitüvame vavicueisitüvame, 
niuqui tuayame muxei 
tupiriyasie ꞌuveme ꞌipareviecacu 
yütürücariyacü. 36 Mücüri 
nivarayevitüni ꞌinüari tiuyurieca 
mamarivaveme tiuyurieca 
ꞌEquipitu cuieyarisie, Haramara 
Müxetasie, macumavesieta 

Nüꞌarisixi 7
yatiyurienetü huta teviyari viyari. 
37 ꞌIcü Muisexi canihücütüni que 
müꞌane müpaü mütivarutahüavixü 
ꞌIxaheri xiüyarimama, Tiꞌaitame 
müxecacaüyari tixexaxatüvame 
nanucuquetüamücü xeꞌivama vasata 
nehepaü ꞌaneme. Xepiꞌenieca. 38 ꞌIcü 
Muisexi canihücütüni que müꞌane 
meyeicacai memüyuyexexeürivacai 
vahesüa macumavesie, niuqui 
tuayamematü meyeicacai 
mitahüavixü yemurisie Sinahi 
mütitevasie, tatevarima vahamatü 
meyeicacai. Mücüta niuqui mayeyuri 
putanaquiꞌerie tasipitüanique.
39 Müme tatevarima 
mepücaꞌiꞌeniecucai, masi 
mepenuyehüacucai. Yuꞌiyarisie 
taꞌaurie mepaxüricucai ꞌEquipitusie 
40 müpaü meteꞌicühüavetü ꞌAruni, 
Cacaüyarixi quetaneutiveviri. 
Müme tahüxi meniyehuni. 
Tame ꞌasitepücatemate que 
mütiuyunixü ꞌicü Muisexi 
mütasiꞌayevitü ꞌEquipitusie. 41 ꞌAna 
siqueru meputavevie, mavari 
mepütecupi mücü cacaüyaritüa. 
Mecaniyutemamaviecaitüni 
tita yumamacü memüteꞌutivevi 
meꞌayexeiyatü. 42 Hicü Cacaüyari 
taꞌaurie pave. Püvayetua taheima 
memücaneniere yunaime 
vaꞌuximayasica memexeiyanicü, 
müpaü que müreꞌutüarie 
texaxatamete vaxapayarisie müpaü 
ꞌanuyütü,
Xeme ꞌIxaheri quie quiecatari
Xeneteꞌatüirivacai ꞌacu caxarite 
mavarite
Huta teviyari viyari 
macumavesie xeheꞌuvatü.
  43 Masi xepeyexeiyacai Muruqui 
xiriquieya,

252

Xemüpani yucacaüyari 
xuraveyari,
Vahepaü tiyuxexeiyame 
xepüyuveviriecai
Nenevieri xemüvapitüanicü.
Nesü necanixeꞌanuvitümücü 
Vaviruniya varita.
44 Mericüsü ꞌixuriqui tuquiyari 
haque hecüasica mayecatei 
mana niuvecaitüni tatevarima 
vahesüa macumavesie, que 
mütiuꞌaitaxü mücü mitahüavixü 
Muisexi quename hepaüna ꞌaneme 
ꞌitaꞌaitaquecai ꞌixuriqui tuquiyari, 
ꞌinüari muxeipaü ꞌaneme. 45 Mücü 
tuqui meputanaquiꞌeri tatevarima. 
Cusuematü meniꞌatüani quepaucua 
memüvareutaveiyaxüa ꞌena 
memütitecai hipame nuivarite. 
Mümesietü Cacaüyari vaüriyarica 
püvatiꞌunasitüa tatevarima 
vahüxie. ꞌArique ꞌaniuyeicacaitüni 
Raviri. 46 Cacaüyari ꞌaixüa 
tiniucaꞌiyaricaitüni hesiena 
mieme. Mücü pitavaviri Cacaüyari 
qui vevimütü haque Cacuvu 
Cacaüyarieya mayecanicü. 
47 Sarumuni püta pitaveviri 
qui, 48 sepanetü mücü taheima 
mümieme tixaü quita mücaꞌayeca 
mamacü müveviyata. Que maine 
tixaxatame,
  49 Muyuavi canineꞌuvenitüni 
haque nemüraꞌaita.
Cuie püta nequetatüa pucuma.
Que ꞌaneme qui 
xepünesitavevirieni,
Naineni Tiꞌaitame,
Haque nemecaꞌuxipieni.
  50 Camüsü, ne nemamacü ꞌicü 
naime nepütiutivevi.
51 Xeme xecüipi püseseꞌi, 
yuꞌiyarisie yunacata 

253
xepücaꞌinüaritüarievave Cacaüyari 
ꞌinüarieyacü, xeme yuheyemecü 
xepiꞌunie ꞌIyari Mütiyupata 
xemeri xetevarimata. 52 Que 
müꞌane texaxatamete ꞌatiuyeicacai 
mecaꞌitaveiyavecacu xetevarima. 
Mepüvarucui müme meripai 
memitahecüataxü ꞌiya Heiserie 
Mexeiya ꞌumamieniquecai. Mücüri 
xepüyetua, teyucucuyamete 
xepacü hicü. 53 ꞌInüari niuquiyari 
xeputanaquiꞌeri niuqui tuayamete 
metexeꞌaitüacacu, yaxepücatecahu.
ꞌEsitevani que mütiumierie
54 Mericüsü meꞌiꞌenieca 
ꞌicü, yuꞌiyarisie mepuyehaꞌa. 
Mepüyutaquevecai meꞌihecatü. 
55 ꞌEsitevaniri hünetü ꞌIyari 
Mütiyupatacü, heutinieretü 
yuheima, visi ꞌaneme catiniuxeiya 
Cacaüyari, Quesusi tiuxei 
Cacaüyari serieta ꞌutiveme. 
56 Müpaü niutayüni, Camü, 
muyuavi nepüxeiya ꞌanacatenime, 
Yuri Tevi Cacaüyari serieta 
ꞌutiveme netixeiya. 57 Carima 
meꞌutihivatü meneuyucanaca 
yunacata. Meniviya ꞌaxeicüa. 
58 Quiecarisie menenuyehüani, 
meneitituaxixüani tetecü. 
Tehecüatamete memunenierixü 
yuꞌixuriqui meputivivi 
ꞌuquitüa Sauru mütitevacaitüa. 
59 Meneitituaxixüani ꞌEsitevani. 
Mücü nitahüave Quesusi. Müpaü 
niutayüni, Quesusi Tiꞌaitame 
ꞌacu, queneutanaquiꞌeri neꞌiyari. 
60 ꞌUtitunumaqueca carima 
caniutahiva, Tiꞌaitame ꞌacu, ꞌicü 
ꞌaxa memüteyuriecü vahesie 
pepücarahüpani. Müpaü ꞌutayüca 
caneucuni.

Nüꞌarisixi 7 ,  8

Sauru que mütivaruveiyacai 
memüyutixexeürivacai
8  Sauruta ꞌiyarieya ꞌaixüa 
püꞌanecai mumieriecü. 
Mericüsü ꞌana Querusaremesie 
memüyutixexeürivacai carima 
menitaveiyarieximecaitüni 
memüꞌuximatüariecaicü. Yunaitü 
meneutayeixüani naisarie 
quiecari mucumanesie Cureyasie 
Samariyasie. Nüꞌarisixi xeicüa 
meniyuhayeva. 2 ꞌUquisi 
Cacaüyari memayexeiyacai 
meneicuteucu ꞌEsitevani, vaücava 
meꞌutisuatü hepaüsitana. 3 Sauru 
cuini mieme püvaꞌuximatüacai 
memüyutixexeürivacai. 
Vaquita peutahaquecai, 
varayehapaca ꞌuquisi ꞌucari 
nivaranutaxürüvacaitüni.
Niuqui ꞌaixüa manuyüne que 
müticuxasivacai Samariyasie
4 Mericüsü memeutaxüriexüa 
naisarie meneutayeixüani niuqui 
ꞌaixüa manuyüne mecuxatatü. 
5 Piriperi nuaca Samariya 
quiecarisie tinivahecüatüacaitüni 
Cürisitu heiserie mupitüarie 
hepaüsita. 6 Meniꞌenieni yunaitü 
que mutainecai Piripe ꞌaxeicüa 
meꞌiꞌenietü meꞌixeiyatü ꞌinüari que 
mütiyurienecai. 7 Cacaüyarixi ꞌaxa 
memüꞌanene carima meꞌutihivatü 
mepüvarutixünaxüa yumüireme 
memüvaviyacai. Yuvaücavatü 
memütutunicai memühurietücatei 
menanayexürieni. 8 Mücü 
quiecarisie yemecü 
meniyutemamaviecaitüni.
9 Mericüsü ꞌuqui Simuni 
mütitevacai mana puyeicacai mücü 

Nüꞌarisixi 8
quiecarisie meripaitü vaquevayatü, 
Samariyatari tivaꞌirüviyatü, müpaü 
ꞌutaitü quename türücaüyecai. 
10 Yunaitüri ꞌuquiravesixi türita 
mepiꞌeniecai müpaü meꞌutiyuatü, 
ꞌIcü Cacaüyari türücariyaya 
canihücütüni, Mümarive 
mütiteva. 11 Mepiꞌeniecai müixa 
mütivaꞌirüviyacaicü vaquevayatü. 
12 Quepaucua yuri memüteꞌitaꞌeriri 
Piripe tivacuxaxatüvame niuqui 
ꞌaixüa manuyüne, que mütiꞌane 
Cacaüyari tiꞌaitametücacu 
ticuxatatü, que müꞌane Quesusi 
Cürisitu mühücü cuxatatü, ꞌuquisi 
ꞌucari mepucaꞌüyarie. 13 Mücüta 
Simuni yuri tiniutaꞌerieni. 
ꞌUcaꞌüyarieca pipareviecai Piripe. 
ꞌIxeiyatü ꞌinüari türücaüyemecü 
vaücavamecü que mütiyurienecai 
püꞌiyarixiecai.
14 Mericüsü meꞌuꞌenanaca 
nüꞌarisixi Querusareme 
memeꞌuvacai quename 
Samariyatari meꞌitanaquiꞌeri 
Cacaüyari niuquieya, vahesüa 
mepüvarenüꞌa Pecuru Vanimame. 
15 Müme mehetaꞌaxüaca 
meniyutanenevieni vahesie mieme 
ꞌIyari Mütiyupata mehexeiyatü 
memacünecü. 16 ꞌAcuxisü 
pücativiyavecai ni xeimesie müme. 
Mepucaꞌüyarie xeicüa Cürisitusüa 
memiemetetütü. 17 ꞌAna vaheima 
meniutimeni, ꞌIyari Mütiyupata 
mehexeiyatü menacüne.
18 Hicü Simuni nivaruxeiya 
ꞌIyari que memüteꞌupitüari 
nüꞌarisixi vaheima meꞌutimecu. 
Nivaranuꞌüirieniquecaitüni tumini 
19 müpaü ꞌutaitü, Xequeneneupitüa 
neta ꞌicü türücariya, que müꞌane 
heima nemutimeni ꞌIyari 

254
Mütiyupata hexeiyatü mayanicü. 
20 Pecuru müpaü tinitahüave, 
ꞌAtumini ꞌahamatü queꞌutaꞌune, tita 
Cacaüyari mütimicua tuminicü 
nanaiyacame pemüꞌeriecaicü. 
21 ꞌIcü paürisie mieme ꞌecü 
tixaütü pepücarexeiyani, 
ꞌahesie pücatinaqueni. ꞌAꞌiyari 
pücaheiserie Cacaüyari 
ꞌixeiyacacu. 22 Quetineuhayeva 
que pemütiyuriene, peꞌicuꞌeirieme 
ꞌicü tita ꞌaxa pemütiyuriene, 
queneutavaviri Tiꞌaitame siparasü 
xüca pereuyehüviyariemücü 
ꞌipaü pemütiꞌacühüavecü. 23 Ne 
nepümasixeiya siüricapaü 
pehasivime, tita mücatiheiserie 
penücame. 24 Hicü Simuni 
müpaü tinitaꞌeiya, Xemesü 
xequeneutavaviri Tiꞌaitame nehesie 
mieme, ꞌasinemücaꞌitüarienicü que 
xemutiyuane.
25 Hicü mümeri 
mevarutahecüatüaca meꞌitixataca 
Tiꞌaitame niuquieya, taꞌaurie 
mepaxüri, Querusareme menecüne. 
Metenicuxatacaitüni niuqui ꞌaixüa 
manuyüne naisarie Samariyatari 
vaquiecaritesie.
Piripe ꞌEtiyupiyatanacamatü 
que memütecuxatacai
26 Mericüsü Tiꞌaitame niuquieya 
tuayame müpaü tinitahüave 
Piripe, Quenanucuquexi, taserieta 
quenemie huyeta Querusareme 
mayehane ꞌutüma quiecari Caxa 
müracutevasie müyeꞌaxe, haque 
macumave. 27 ꞌAnucuqueca neyani. 
Camüsü ꞌuqui ꞌEtiyupiyatanaca 
vaücavamecü mühüritüariecai 
ꞌenunucutütü, ꞌEtiyupiyatari 
vaꞌuquiyari ꞌuca Canarase 

255
mütitevacaisie miemetütü. 
Catinihüritüariecaitüni naime 
piniteya hepaüsita. Mücü ꞌuqui 
necuyeixüani Querusareme 
müyutanenevienicü, yuꞌutüma 
ꞌacunuaca pumiecai 28 yucaxetasie 
yecaitü, titerüvatü tixaxatame 
Quisariyaxi xapaya. 29 Cacaüyari 
ꞌIyarieya müpaü tinitahüave 
Piripe, Mana quenemie, ꞌaura 
queneuyeꞌa mücü caxeta ꞌaurie. 
30 ꞌUnausarümetü Piripe, niꞌenieni 
titerüvacame tixaxatame 
Quisariyaxi xapaya. Müpaüsü 
tinitahüave, Petimate ꞌacu tita 
pemütiterüva. 31 Mücüri rehüave, 
Que netiyüveniqueyu, me xüca 
xevitü canesiꞌutahecüatüanique. 
Piripe niutaꞌinieni manutimaquecü, 
ꞌauriena mayerünicü. 32 ꞌIpaü 
panuyüne ꞌutüarica miterüvacai,
Muxa nunusipaü niꞌatüarieni 
mümierienicü,
Muxa mücaꞌutaniucapaü 
texicamete vahüxie
Müpaüta pücaꞌutaniu.
  33 Tixaü mücaratüacü, heiserie 
pücaꞌupitüarie
Que müreuyevecai quepaucua 
mutaꞌinüasie.
Quepai püvamaica türiyamama
Tucarieya munavaiyariecü 
cuiepa.
34 Hicü tevi mühüritüariecai 
müpaü tinitaꞌeiya Piripe, 
Yaquenetineutahüavi cuerietü, 
quepai püraxata tixaxatame. 
Püyuxata, xeime püta püxata nusu. 
35 Piripe niutaniuni, nisutüani 
mücü ꞌutüaricasie tihecüatüatü 
ticuxaxatüvatü niuqui ꞌaixüa 
manuyüne Quesusi hepaüsita. 
36 Huyeta meꞌuhutü haixapa 

Nüꞌarisixi 8 ,  9
meniuꞌaxüani. Müpaü niutayüni 
tevi, Camü ha. Titari reuyevese 
nemücaꞌüyarienicü. 37 Müpaü 
niutayüni Piripe, Xüca ꞌaꞌiyarisie 
yemecü yuri petiꞌerieca, ꞌaixüa 
caniyümücü. Mücü müpaü 
tinitaꞌeiya, Ne yuri necatiniꞌerieca 
Cacaüyari Nuꞌaya Quesusi Cürisitu 
mühücü. 38 Nitaꞌaita mana 
mütaquenicü caxeta. Yuhutatü 
meneucacüne hapa Piripe tevi 
mühüritüariecaimatü. Nicaꞌüya. 
39 Hapa meꞌanaticünecu Tiꞌaitame 
ꞌIyarieya canitihana Piripe. Tevi 
tavari pücaꞌixei, yutemavietü 
yuhuyeta niumiecaitüni. 40 Piripe 
ꞌAsutusie caniuyeicacaitüni. 
Tinicuxatacaitüni niuqui ꞌaixüa 
manuyüne naisarie cuyeicatü 
quiecaritesie, ꞌarique petaꞌa 
Sesareyapaitü.
Sauru taꞌaurie que mürave 
(Nüꞌar i six i 22:6 ‑16; 26:12‑18)
9  Mericüsü Sauru ꞌuxivaꞌatü 
cuxi müpaü ꞌutaitü 
müvacuiniquecai Tiꞌaitame 
teyüꞌüquitüvametemama, caninuani 
maraꞌacame mühüritüariecaisüa. 
2 Nitavavirieni xapate 
mütivatiꞌutüirienicü tuquita 
miemete Ramasicusie, müpaü 
ꞌutaineme, Xücasü ꞌicü varetaxeiya 
hipame mücü huyeta miemete 
ꞌuquisi ꞌucari, nivaravitümücü 
mehüatücaime Querusaremepai. 
3 Hicü huyeta ꞌuyemiecacu, 
Ramasicu hura ꞌayeꞌaximecacu, 
ꞌauriena niucumerüca taheima 
mieme. 4 Cuiepa ꞌucaveca niꞌenieni 
xeime müpaü haineme, Sauru ꞌacu, 
Sauru, titayari peneticuveiyane 
ꞌecü. 5 Mücü rehüave, ꞌUqui 

Nüꞌarisixi 9
que pepüpaicü. ꞌIya müpaü 
niutayüni, Nesü necaniquesusitüni 
pemünesicuveiyane. 
Pümasiꞌucucuine 
pemücaꞌavaüriyacü, 
pemütiꞌaquesinacü peꞌanaseivatü 
tisevemecü. 6 Sauru ꞌutayüyüacatü 
matü müpaü niutayüni, Tiꞌaitame, 
tita matinaque yanemütiyurieni. 
Tiꞌaitame rehüave, Hicü 
quenanucuquexi, quiecarisie 
queneutahaqui. Manari 
yapepüretahüavarieni que 
müreuyevese pemütiyurienenicü. 
7 ꞌUquisi hamatüana memuꞌuvacai 
mehüxiyatü meniutiꞌuni meꞌiꞌenietü 
que muꞌane mutaniu, peru tevi 
mecaxeiyatü. 8 Hicü nanucuqueni 
Sauru cuiepa. Yühüxita 
ꞌanutaniereca tixaü pücatiuxei. 
Mepeiha mamayasie metivütü, 
meniꞌatüani Ramasicupai. 9 Haica 
tucari puyuri caheunieretü 
caticuatü caharetü.
10 Mericüsü xevitü mana 
niuyeicacaitüni Ramasicusie 
tiyüꞌüquitüvametütü Hananiya 
titevatü. Tücaricü heinüsita 
Tiꞌaitame müpaü tinitahüave, 
Hananiya ꞌacu. Mücü müpaü 
niutayüni, Camüsü Tiꞌaitame 
ne necanihücütüni. 11 Tiꞌaitame 
müpaü rehüave, Quenanucuquexi, 
mana quenemie caye Müxeuraüye 
mütiteva ꞌutüa. Cura quita 
quenetaꞌivau Tarusutanaca Sauru 
mütiteva. Camü mana peyunenevi. 
12 Mücüta heinüsita nixeiya ꞌuqui 
Hananiya titevacame mana 
yeꞌarücame heimana ꞌutimecame 
manutanierecü. 13 Hananiya müpaü 
tinitaꞌeiya, Tiꞌaitame nepüvaruꞌeni 
yumüireme metecuxatame ꞌicü 

256

ꞌuqui hepaüsita, naime ꞌaxa que 
mütivayurienecai müme ꞌateüterima 
Querusaremesie. 14 ꞌEnata heiserie 
menipitüani vaniu maraꞌacate 
memühüritüarie müvaviyanicü 
yunaime ꞌuva mematetahüave. 
15 Tiꞌaitame müpaü tinitahüave, 
Quenemiesü. Ne nepenuyeteüxixü 
ꞌicü, mütihecüatanicü 
nehepaüsita nuivarite vahüxie 
cuiepa teꞌaitamete vahüxie 
ꞌIxaheri xiüyarimama vahüxie. 
16 Netinitaꞌüquitüamücü que 
müreuyevese müticuinecü 
nehesie mieme. 17 Hicü Hananiya 
petüa, quita neutahani. Heimana 
ꞌutimeca müpaü niutayüni, Neꞌiva 
Sauru, Tiꞌaitame caneneyenüꞌani 
ne. Mücü Quesusi pemuxei 
huyeta peꞌayeꞌaximetü, mücü 
caneneyenüꞌani peheunieretü 
pemayanicü, pemühünenicü ꞌIyari 
Mütiyupatacü. 18 Yapaucua payexüri 
hüxitana cunieripaü ꞌanenetü. 
Heunieretü nayani, ꞌanucuqueca 
niucaꞌüyarieni. 19 ꞌItanaquiꞌerieca 
ꞌicuai türücaüyetü nayani. Mericüsü 
Ramasicusie puyeicacai yapaümexa 
tucari teyüꞌüquitüvamete vahamatü.
Sauru que müticuxatacai 
Ramasicusie
20 Cuitüva Huriyusixi 
vatuquiteta tinihecüatacaitüni 
Quesusi hepaüsita, ꞌIya 
Cacaüyari caninuꞌayatüni 
ꞌutaitü. 21 Menihüxiyacaitüni 
yunaitü memiꞌeniecai. Müpaü 
meniutiyuanecaitüni, Cari 
ꞌicü canihücütüni que müꞌane 
müvarayeꞌuniecai müme 
memehüave mücü que müꞌane 
mühücü Querusareme quiecatari, 

257
ꞌuvata ꞌayumieme munua, 
müvaranuvitünicü mehüatücaime 
maraꞌacate memühüritüarie 
vahesüa. 22 Sauru yemecü 
canitürücariyarieximecaitüni. 
Nivaꞌiyarixitüacaitüni Huriyusixi 
Ramasicusie memütamacai, 
nivarutahecüatüani quename 
ꞌiyatütü que müꞌane heiserie 
mupitüarie hücü Cürisitu.
Sauru que mütiutavicuei 
Huriyusixi meꞌimiecucacu
23 Mericüsü müixa tucari ꞌutixücu 
Huriyusixi mecaniyuꞌenieni 
meꞌimienique. 24 Sauru tinetimani 
que memüteyurieniquecai. Quiecari 
quitenitesie tucaricü tücaricü 
menihupiecaitüni meꞌimienique. 
25 Quirivasie meꞌicayeca tesariya 
varie meneicatuani yüvicüta 
teyüꞌüquitüvamete.
Sauru que mütiuyeicacai 
Querusaremesie
26 Hicü Querusareme nuaca 
pütiviyamücücai teyüꞌüquitüvamete 
vahesie. Yunaitü mepimacarücai 
yuri mecateꞌerietü quename 
tiyüꞌüquitüvametücai. 27 Verunave 
heivitüca caniꞌatüani nüꞌarisixi 
vahesüa. Nivarutahecüatüani 
yaꞌutaitü quename huyeta 
ꞌixei Tiꞌaitame, quename 
Tiꞌaitame ꞌitahüavixü, quename 
Ramasicusie camatü ticuxatacai 
Quesusisüa miemetütü. 28 Hicü 
vahesüa niuyeicacaitüni 
Querusaremesie naisarie cuyeicatü. 
29 Pücamacai mütaniunicü 
Tiꞌaitamesüa mümiemetücaicü. 
Niuqui nixüatüacaitüni 
Cüriyecusixi vaniuquicü 

Nüꞌarisixi 9
memutiniucacai vahamatü. 
Mümesü menimiecucaitüni. 
30 ꞌIvamariximama 
yametehetimaica meneivitüni 
Sesareyasiepai, Tarusupaitü 
meneitanüꞌani.
31 Mericüsü 
memüyutixexeürivacai naisarie 
Cureyasie, Carereyasie, Samariyasie 
mepücaꞌuximatüariecai. 
Mepuseiriyarie, ꞌameniuꞌuvacaitüni 
meteheiyehüvirietü Tiꞌaitame. 
ꞌIyari Mütiyupata müiremecü 
nivatuicacaitüni.
ꞌEneya que müranayehüiya
32 Mericüsü Pecuru naisarie 
pücuyeicacai. Manata penua 
Cacaüyari teüterimama vahesüa 
Rirasie memütamacai. 33 Mana 
nicaxeiya xeime ꞌuqui ꞌEneya 
mütitevacai ꞌatahaica viyari 
müyuriecai yuꞌutasie cacaitü 
mühuriecaicü. 34 Müpaü tinitahüave 
Pecuru, ꞌEneya ꞌacu, Quesusi 
Cürisitu pümasiꞌanayehüa. 
Quenanucuquexi, ꞌaꞌisi 
queneutacuicui. Yapaucua 
nanucuqueni. 35 Yunaitü Rirasie 
Sarunisie memütamacai 
menixeiyacaitüni. Taꞌaurie 
meꞌaxürieca Tiꞌaitamesie 
meteniviyani mümerita.
Maxama que müranucuquetüari
36 Mericüsü tiyüꞌüquitüvame ꞌuca 
Cupesie necateitüni Tavita titevatü, 
taniuquicü Rurucaxi titevatü 
Maxama titevatü. Mücü ꞌaixüa 
tiꞌaneneme tiniyurienecaitüni cuini 
mieme, tiniyucanenimayacaitüni. 
37 Hicü ꞌana tiutacuineca 
caniumüni. Meꞌitahauxica qui taüta 

Nüꞌarisixi 9 ,  10
meneitateni. 38 Mericüsü Rirasie 
pehura Cupe. Teyüꞌüquitüvamete 
meꞌuꞌenanaca quename Pecuru 
mana heyeicacai, hesüana 
menivarenüꞌani ꞌuquisi yuhutame 
müpaü meteꞌitavavirienique, 
Penücahürixüa ꞌareutevini tahesüa 
pemünuani. 39 Pecuru ꞌanucuqueca 
vahamatü petüa. Nuacu qui 
taüta meneitivitüni. ꞌAuriena 
meniuꞌaxüani yunaitü ꞌucari 
vacünama memucui, meꞌutisuatü 
meꞌixeisitüatü ꞌixuriquite tetüata 
miemete herie miemete miveviecai 
Maxama vahesüa ꞌuyeicatü. 
40 Yunaime nivaranuyenüꞌani 
Pecuru. ꞌUtitunumaqueca 
niyutanenevieni. Taꞌaurie ꞌaveca 
caxari manucatei müpaü niutayüni, 
Tavita ꞌacu, quenanucuquexi. 
Mücü nanutaniere. Pecuru 
ꞌuxeiyaca ꞌaniutayerüni. 41 ꞌIya 
mamayasie tiviereca nenucuhana. 
Yuhesüa nivarutahüave 
Cacaüyari teüterimama ꞌucari 
vacünama memucui vahamame. 
Niyetuani ꞌayeniereme. 42 Naisarie 
tiniutamariva Cupesie, yuvaücavatü 
yuri meteniutaꞌerieni Tiꞌaitamesie. 
43 Müixa tucari Cupesie pecatei 
Simunisüa navi ꞌuhayamesüa.
Pecuru Curineriyumatü
10  Mericüsü ꞌuqui Sesareyasie 
pecatei Curineriyu titevatü 
xei sienituyari cuyaxi tivaꞌaitüatü. 
Mücü cuyaxi ꞌItariyasie Miemete 
Cuyaxi mepütetetevacai. 2 ꞌIya 
caneyexeiyacaitüni Cacaüyari, 
tineiyehüviriecaitüni, yunaitü 
quiena quiecatarita. Vaücava 
tiniyurienecaitüni teüteri vahesie 
mieme vanenimayatü, nenevieri 

258
pipitüacai Cacaüyari yuheyemecü. 
3 Mericüsü heinüsipaü ꞌaneme 
niuxeiya hecüacame cüa caviecacu 
tau yacütütü. Cacaüyari niuquieya 
tuayame hesüana neutahani. 
Müpaü tinitahüave, Curineriyu ꞌacu. 
4 Mücü ꞌixeiyatü pümacai. Müpaü 
niutayüni, Tita ꞌacu ꞌuqui. Mücü 
müpaü tinitahüave, ꞌAnenevieri 
ꞌanenimayasica nanutiyeicani 
Cacaüyari hüxie, pümasiꞌaꞌeriva. 
5 Hicü quenivaranunüꞌa ꞌuquisi 
Cupepai memivitüyucü xeime 
Simuni Pecuru mütiteva. 
6 Mücü necani Simunisüa navi 
ꞌuhayamesüa. Quiya haramara tesita 
peve. Mücü camatinitaxatüamücü 
que müreuyevese 
yapemütiyurienenicü. 7 Heyacu 
niuqui tuayame yamütitahüavixü, 
yuꞌaurie püvarutahüavixü 
yuhutame yunüꞌarivamete cuya 
meta Cacaüyari mayexeiyacai, 
memipareviecai xevitü 
mühücütücai. 8 Tivarutahecüatüaca 
naime, nivarenüꞌani Cupepai.
9 ꞌUxaꞌarieca meꞌuhucacu 
cuxi, quiecari ꞌaurie 
meꞌayeꞌaxüaximecacu, 
neutiyani Pecuru qui heima 
manuvericaisie yutanenevienique 
tuca. 10 Neuhacamücücaitüni, 
reucuaimücücai. Mexicuxi ꞌaixüa 
ticuyünecai ꞌicuai pütiuheinü. 
11 Nixeiya muyuavi ꞌanacatenime, 
paüri ꞌacamieme savanapaü 
ꞌaneme, cuiepapai macatuiya 
ꞌeyeutü tesitana tivütücaitü. 
12 Mana meniyeꞌucaitüni yunaitü 
cuiepa temiemete nauca ꞌücayari 
memexeiya, cuterixi, viquixi 
taheima miemete. 13 Xevitü müpaü 
tinitahüave, Quenanucuquexi 

259
Pecuru, quenivarucuya 
quenivaruticuaꞌi. 14 Pecuru müpaü 
niutayüni, Tixaü Tiꞌaitame. 
Hasuacu nepücaꞌiticuaive paüri 
ꞌaxa mütiꞌanene mücatiꞌitiyatüca. 
15 Hutarieca müpaü tinitahüave 
mücü, Tita Cacaüyari mütiꞌitie ꞌaxa 
tiꞌaneneme pepücatixata.
16 Haicacüa müpaü pütiuyü, cuitü 
yapaucua mücü paüri panutihani 
taheima. 17 Pecuru ꞌasicatimaicacu 
tita mütiꞌayumiemetücai 
heinüsi, camü ꞌuquisi Curineriyu 
müvareyenüꞌa quiteni meniuꞌaxüani 
meꞌicuꞌivavatü Simuni quiya. 
18 Meputihivacai meheicuꞌivaviyatü 
xüca mana hecateitüni Simuni 
Pecuru mütiteva. 19 Mücü Pecuru 
yuꞌiyaritüacacu heinüsi hepaüsita, 
ꞌIyari müpaü tinitahüave, Neuxei, 
ꞌuquisi yuhaicatü mepümasicuꞌivava. 
20 Quenanucuquexi, mana 
queneucayeꞌa, vahamatü 
quenemie pecaꞌaꞌiyaritüatü. Nesü 
nepüvareyenüꞌa. 21 ꞌAnacayaca 
haque memetiꞌucai ꞌuquisi 
Pecuru müpaü tinivarutahüave, 
Camüsü ne necanihücütüni 
xemicuvautüve. Titayari 
xeteꞌuꞌaxüa. 22 Mümesü müpaü 
meniutiyuani, Curineriyu xei 
sienituyari cuyaxi mütivaꞌaitüvame, 
mücü heiseriemecü 
yapütiyuriene, püreiyehüviri 
Cacaüyari. Yunaitü Huriyusixi 
teüteriyari mepitahecüata. 
Niuqui tuayame Cacaüyarisüa 
mümieme müpaü tinitahüave 
ꞌahesüa mütiutanüꞌacü yuquie 
masiꞌinietü, niuqui müꞌenienicü 
ꞌecü yapeticuxatacacu. 23 Quita 
nivarutaꞌinieni, nivarupitüani 
haque memayeyaxecü.

Nüꞌarisixi 10
ꞌUxaꞌarieca ꞌanucuqueca 
vahamatü neyani. Hipatü 
ꞌivamarixi Cupesie miemete 
vahamatü menecüne. 24 ꞌUxaꞌarieca 
Sesareyapai menetaꞌaxüani. 
Curineriyu nivarecueviecaitüni 
varutaꞌinieca yumarema 
yuhamicuma müvanaquiꞌeriecai. 
25 Heutahaximecacu Pecuru, 
Curineriyu nenucunaque. Hetüana 
ꞌucaveca nenevieri pipitüa. 26 Pecuru 
nenucuquetüani müpaü ꞌutaitü, 
Quenanucuquexi. Nesü ꞌahepaü 
necanitevitüni. 27 Metecuxatacacu 
mana neutahani. Nivaretaxeiya 
yuvaücavame memüyuxeürie. 
28 Müpaü tinivarutahüave, 
Xeme müpaü xepütemate, que 
müꞌane Huriyu teviyari mühücü 
pücatauniva mütiviyanicü xeime 
nuivarisie, vaꞌaurie mamienicü. 
Perusü Cacaüyari müpaü 
pünetiutahecüatüa tevi mücayüve 
müpaü mütayüni quename tevi ꞌaxa 
ꞌane quename caꞌitiya. 29 ꞌAyumieme 
necanecuꞌimavatü necaninuani 
quepaucua nemeyevitüquie. Hicü 
necanixecuꞌivaviyaniqueyu titayari 
xeneteꞌutanüꞌairi.
30 Curineriyu müpaü 
tinitahüave, Ranucaꞌatu 
nepünehaquiecai ꞌepaucua. 
Cüa caviecacu tau yacütütü 
nenineneneviecaitüni nequita. 
Camü ꞌuqui nehüxie putique 
ꞌixuriqui merücaüyeme ꞌanacatütü 
31 müpaü ꞌutaitü, Curineriyu 
ꞌacu, peꞌenierie ꞌanenevieri. 
Cacaüyari pümasihaꞌeriva que 
pemütiꞌacanenimaya. 32 Mericüte, 
quetineutanüꞌa Cupepai. 
Quenetaꞌini Simuni Pecuru 
mütiteva. Mücü Simuni navi 

Nüꞌarisixi 10
ꞌuhayame quie peca haramara 
tesita. Nuame pümatitaxatüani. 
33 Hicü cuitü nepütiutanüꞌa. 
ꞌEcüsü ꞌaixüa petiniuyurieni 
pemunuacü. Hicüsüari tanaitü ꞌuva 
tepütacuxeüri Cacaüyari hüxie 
temiꞌenienicü naime Tiꞌaitame 
mümatiꞌaitüa.
Pecuru que mütivarutaxatüa 
Curineriyusüa
34 Hicü Pecuru müpaü niutayüni, 
Yuricü hicürixüa nepütimate, 
Cacaüyari yücü pücativaxeiya 
teüteri, 35 masi yuxexuime nuivarite 
vasata que müꞌane müreiyehüviri, 
que müꞌane heiseriemecü 
yamütiyuriene, Cacaüyari 
pitanaquiꞌeri ꞌiya. 36 Niuqui 
ꞌaixüa manuyüne meyenüꞌa 
ꞌIxaheri xiüyarimama vahesüa 
müpaü paine quename Quesusi 
Cürisitu vapitüani yuꞌiyarisie 
memücaꞌuximatüariecacü. Mücü 
Quesusi yunaime tivaꞌaitüvame 
canihücütüni. 37 Xemeri xepütemate 
naisarie Cureyasie que mütiuyü, 
Carereyasie tiusutüariecu 
quepaucua Vani mütihecüatacai 
que memütecaꞌüyarieniquecai. 
38 Quesusi Nasaretitanaca 
canihücütüni, que müꞌane 
Cacaüyari micaviri yuꞌiyari 
Mütiyupatacü türücariyacü. 
Mücü ꞌaniuyeicacaitüni 
ꞌaixüa tiyurienetü, yunaime 
Cauyumarie müvaꞌuximatüacai 
varanayexürüvatü, Cacaüyari 
muyeicacaicü hamatüana. 
39 Tameta tepühüme temunenierixü 
temütehecüata naime hepaüsita que 
mütiuyurie Huriyusixi vacuiepa 
Querusaremesie. Müme menimieni 

260
meꞌicavivatü cüyesie. 40 Cacaüyari 
nenucuquetüani hairieca 
tucarisie. Nipitüani masiücütü 
mayanicü 41 yunaitü teüteri 
mecaꞌixeiyacacu, tehecüatamete 
xeicüa Cacaüyari müvaranuyexei 
matüaripai menixeiya, temixei 
tame temütecuacai temüteꞌuꞌi 
hamatüana müquite vasata 
ꞌanucuquecu. 42 Pütasiꞌutaꞌaitüa 
temütevacuxaxatüvanicü 
teüteri, temütehecüatanicü 
quename ꞌicü hücü que müꞌane 
Cacaüyari micaye ꞌayenenieremete 
müquiteta vaꞌisücame mayanicü. 
43 Hepaüsitanata yunaitü 
texaxatamete mecatenihecüatani 
müpaü meꞌutiyuatü, müme 
hesiena yuri memüteꞌerie 
tinivareuyehüvirieni tita ꞌaxa 
memüteꞌuyuricü hesüana 
memümiemetecü.
Teüteri memücahuriyusixitücai 
meheixeiyatü que memüteꞌacü 
ꞌIyari Mütiyupata
44 Mericüsü ꞌicü niuqui 
ticuxatacacu cuxi Pecuru, 
ꞌIyari Mütiyupata vahesie 
tiniviyani, yunaitü niuquieya 
memuꞌenie vahesie. 45 Yuri 
memüteꞌeriecai Pecurumatü 
memuꞌaxüa memühuriyusixitücai 
mecanihüxiyacaitüni 
memücahuriyusixi müpaü 
memüteꞌumiquiecü, ꞌIyari 
Mütiyupata vahesie mutatuiyacü. 
46 Mepüvaꞌeniecai metecuxatame 
niuquitecü, ꞌaixüa meꞌutiyuaneme 
Cacaüyari hepaüsita. 47 Mericüsü 
müpaü tinivarutahüave Pecuru, 
Quepai püvanenasitüiya ha, 
memücacaꞌüyarienicü ꞌime. 

261
Havaicü. ꞌIyari Mütiyupata 
meputanaquiꞌeriexüa 
tahepaü. 48 Tinivarutaꞌaitüani 
memücaꞌüyarienicü Quesusi 
Cürisitu mehüavetü. ꞌAna 
menitavavirieni vahesüa 
ꞌamüreutevinicü yapaümexa tucari.
Pecuru que mütivarutahecüatüa 
memüyuyexexeürivacai 
Querusaremesie
11  Mericüsü nüꞌarisixi 
taꞌivamata 
Cureyasie memuꞌuvacai 
meteniutamarieni quename 
müme memücahuriyusixitücai 
meꞌitanaquiꞌeri Cacaüyari niuquieya. 
2 Quepaucua Querusaremesie 
meutiyunixü Pecuru, müme 
xitequiya ꞌinüariyarisie miemete 
meniniuquixiecaitüni 3 müpaü 
meꞌutiyuatü, Titayari ꞌecü petinua 
müme memücaꞌinüaritüarie 
xitequiya ꞌinüariyaricü vahesüa, 
vahamatü perecuacai. 4 Pecuru 
tinivarutixatüatüyani xexuime 
que müreyü müpaü ꞌutaitü, 5 Ne 
quiecari Cupe müracutevasie 
neneyeicacaitüni. Nenenenevietü, 
heinüsipaü ꞌaneme nexeiyatü, 
necanixeiya paüri taheima 
ꞌacamieme tesitana tivütücaime 
savana ꞌamayeyevapaü 
tiyuxexeiyame. Neꞌaurie 
niucaveni. 6 Neniꞌixüariecaitüni 
neheꞌerivatü. Nenivaruxeiya nauca 
ꞌücateyari memexeiya cuiepa 
miemete, yeutari cuterixi viquixi 
taheima miemete. 7 Nepiꞌenie 
xeime müpaü münetiutahüavixü, 
Quenanucuquexi Pecuru, 
quenivarucuya quenivaruticuaꞌi. 
8 Nesü müpaü neniutayüni, Tixaü 

Nüꞌarisixi 10 ,  11
Tiꞌaitame, tita ꞌaxa mütiꞌanene 
mücatiꞌitiya hasuacua neteta 
pücaheutahave. 9 Hutarieca 
müpaü canetiniutaꞌeiya que 
müꞌane taheima mutaniucacai, 
Tita Cacaüyari mütiꞌitie 
pepücahaine ꞌecü quename ꞌaxa 
tiꞌanene. 10 Haicacüa müpaü 
pütiuyü. Paüri naitü nanutihanieni 
taheima. 11 Camüsü yapaucua 
meniuꞌaxüani yuhaicatü ꞌuquisi 
mücü qui nemüvayecateisie, 
nehesüa memeyenüꞌari 
Sesareyasie meheyecüneca. 
12 ꞌIyari müpaü pünetiutahüavixü, 
Vahamatü quenemie tixaü 
pecatiꞌaꞌiyaritüatü. ꞌIme taꞌivama 
ꞌataxevitü menesiteütacacu 
mana tenetaꞌaxüani. ꞌUqui 
quita teneutahaxüani. 13 Mücü 
catatiniutahecüatüani que mütixei 
niuqui tuayame yuquita ꞌutiveme 
müpaü ꞌutaineme, Cupepai 
quetineutanüꞌa memevitünicü 
Simuni Pecuru mütiteva. 14 Mücü 
pümatitaxatüani niuqui cümana 
pemütavicueisitüarieni ꞌecü, ꞌaquie 
quiecatarita metetavicueisitüarieni 
yunaitü. 15 Ne netiusutüacu 
neticuxatatü, ꞌIyari Mütiyupata 
vahesie pütiuviyaxü tahepaü 
sutüapai tahesie mütiuviyaxüpaü. 
16 Ne nepeyeꞌerie Tiꞌaitame 
niuquieya que mainecai, Vani 
pütiucaꞌüyacai hacü, xeme püta 
xepücaꞌüyarieni ꞌIyari Mütiyupatacü. 
17 Mericüte, Cacaüyari 
yaxeicüa que mütatiupitüa yuri 
temütetaꞌerienicü Tiꞌaitame 
Quesusi Cürisitusie, müpaürita 
tinivarupitüani müme. Ne quesü 
netiyüvecai nemitanenanicü 
Cacaüyari. 18 Hicü ꞌicü meꞌuꞌenieca, 

Nüꞌarisixi 11 ,  12
cayuvatü meniumacaitüni. ꞌAixüa 
meniutiyuanecaitüni Cacaüyari 
hepaüsita müpaü meꞌutiyuatü, 
Mericüte Cacaüyari tinivarupitüani 
müme memücahuriyusixita 
memütehayevanicü que 
memüteyuriecai para tucari 
memexeiyanicü.
Que memüteyuyexexeürivacai 
ꞌAnutiyuquiyasie
19 Mericüsü müme 
memüveveiyarietüvecai ꞌumieriecu 
ꞌEsitevani meneutayeixüani. 
Menetaꞌaxüani Penisiyasie 
Sipüresie ꞌAnutiyuquiyasie. Niuqui 
mepücatevacuxaxatüvacai hipame, 
Huriyusixi xeicüa. 20 Hipatü 
müme mecanisipüretaritücaitüni 
mecanisirenetaritücaitüni. Müme 
ꞌAnutiyuquiya meꞌuꞌaxüaca 
metenivacuxaxatüvacaitüni 
Cüriyecusixi niuqui ꞌaixüa 
manuyüne Tiꞌaitame Quesusi 
hepaüsita. 21 Mücü Tiꞌaitame 
yütürücariyacü nivapareviecaitüni. 
Yuvaücavatü yuri meteꞌerietü, 
taꞌaurie meꞌaxürieca, Tiꞌaitamesie 
meteniviyani.
22 Mericüsü vahepaüsita 
mepuꞌenanaxü müme 
memüyuyexexeürivacai ꞌana 
Querusaremesie. Verunave 
menenüꞌani ꞌAnutiyuquiyapai. 
23 Nuaca, nieretü ꞌaixüa 
quemütiucaꞌiyaricai Cacaüyari, 
caniyutemaviecaitüni. 
Yunaime nivatuicacaitüni 
Tiꞌaitamesie memüteviyanicü 
yaꞌayumiemetücacu vaꞌiyari. 
24 Mücü ꞌuqui ꞌaixüa pütiyurienecai, 
pühünecai ꞌIyari Mütiyupatacü, 
yuri pütiꞌeriecai vaüca. 

262

Yumüiretü yemecü Tiꞌaitamesie 
meteniviyacaitüni.
25 Hicü Verunave Tarusupai 
neyani ꞌicuvaunetü Sauru. 
Heitaxeiyaca caneivitüni 
ꞌAnutiyuquiyapai. 26 Mana 
xei viyari mepuyurie 
memüyuyexexeürivacai vahamatü 
meyucuxexeürivatü. Yumüireme 
metenivaꞌüquitüacaitüni vaücava. 
ꞌAnutiyuquiyasie teyüꞌüquitüvamete 
Cürisitiyanusixi mepüteꞌutaterüvari 
meri.
27 Mericüsü ꞌana menacanexüani 
texaxatamete Querusaremetari 
ꞌAnutiyuquiyapai. 28 Xevitü 
ꞌanucuqueca Hacapu mütitevacai 
tiniutahecüata ꞌIyari müpaü 
titahecüatüacu quename hacaxa 
ꞌayaniquecai vaücava naisarie 
teüteri mematitecaisie. Müpaü 
pütiuyü quepaucua Cürauriyu 
mütiꞌaitametücai mücü cuiepa. 
29 Yuxexuitü teyüꞌüquitüvamete 
que memüteheixeiyacai, 
meniyuvaüriyacaitüni 
tixaütü memüteꞌanunüꞌanicü 
memüvaparevienicü yuꞌivama 
Cureyasie memütamacai. 
30 Müpaüsü mepüteꞌuyuri. 
Meneinüꞌa vaꞌuquiyarima vahesüa. 
Verunaveri Saururi meneiꞌüni.
Cacuvu ꞌumieriecu Pecuru 
que müranutahüiya
12  Mericüsü ꞌana Herurexi 
mütiꞌaitametücai 
mücü cuiepa nivarutiviya 
memüyuyexexeürivacai hipame 
ꞌaxa vayurienique. 2 ꞌIxiparacü 
tiniutaꞌaita mümierienicü Cacuvu 
Vani müꞌivayatücai. 3 Retimaica 
que mütivanaquecai Huriyusixi, 

263
müpaüta ꞌarique niviya Pecuruta, 
ꞌiya semanasie quepaucua 
ꞌixüararipa pa mücuxaxani 
mecuatü memüteꞌuhayevaxü. 
4 Pecuru ꞌuviyaca nenutahüani. 
Nivaruhüritüani tamamata heimana 
ꞌataxeime cuyaxi yunanaucatü 
memiꞌüviyanicü. Pasicua 
ꞌixüarariyari ꞌayeꞌayu teüteri 
vahüxie niꞌatüarieniquecaitüni 
Pecuru mümierienicü. 5 Mücü 
niꞌüviyariecaitüni casariyanata. 
Memüyuyexexeürivacai 
mecatehayevatü nenevieri 
mepipitüacai Cacaüyari hesiena 
mieme.
Pecuru que mütiuxünarie 
casariyanata
6 Mericüsü quepaucua Herurexi 
ꞌuxaꞌarieca miꞌatüaniquecai Pecuru 
teüteri vahüxie mümierienicü, 
mücü tücarisie nicusucaitüni 
Pecuru yuhutatü cuyaxi naisata 
meꞌutiꞌucacu, huta tepüayaricü 
ꞌacuvietü. Tehüvemete quitenie 
hüxi meniꞌüviyacaitüni casariyana. 
7 Camüsü Tiꞌaitame niuquieya 
tuayame mana niutiqueni. Quitapai 
pucumerücaxü. Serietana heicuvaca 
Pecuru nenutahütüani müpaü 
ꞌutaitü, Quenanucuquexi xeiya. 
Tepüa panacaxüri mamayasie 
puxünixü. 8 Niuqui tuayame müpaü 
tinitahüave, Quenaꞌahüa, ꞌacacaisie 
queneuquexi. Müpaü pütiuyuri. 
ꞌArique müpaü tinitahüave, 
ꞌAꞌücari quenivacuquema 
quenenanuveiya. 9 ꞌAnuyeyaca 
neiveiya. ꞌAsipücatimaicai 
muyuritücai que mütiyurienecai 
niuqui tuayame. Heinüsi püta 
püꞌeriecai. 10 Meꞌanuyenexüaca 

Nüꞌarisixi 12
xeime yuhutame tehüvemete 
vaꞌaurie, tepüa ꞌitupariyarisie 
meniuꞌaxüani quiecarisie 
muyenena. ꞌItupari yücümana 
natenire vahesie mieme. Mana 
meꞌanuyenexüaca xeime cayesie 
menanuyenexüani. Yapaucua 
neyani hesüana niuqui tuayame. 
11 Hicü Pecuru tiyumaica müpaü 
niutayüni, Hicürixüa nepütimate 
yuricü Tiꞌaitame meiyenüꞌa 
yuniuqui tuayame. Herurexi 
nesiꞌuviyacu pünesiꞌuxünaxü, 
Huriyusixi teüteriyari que 
memünetexeiyacucai nai 
pünesiꞌuxünaxü.
12 Mericüsü yatiumaica 
mana ninuani Vani Maricuxi 
mütitevacai varusieya quie, 
Mariya mütitevacai varusieya. 
Muva meniyuxeüriecaitüni 
yumüiretü meyunenevietü. 
13 ꞌItupari vari neyuitüani. ꞌÜimari 
püvayetüa Xute mütitevacai 
heuꞌenaque. 14 Tinetimani 
Pecuru müniuquieyatücaicü, 
peru cacatineuyepieni 
müyutemaviecaicü. Masi 
ꞌunausarümetü quita 
tinivarutahecüatüani Pecuru 
quitenie mutivecaicü. 15 Müme 
müpaü metenitahüave, Tietü 
pecaꞌamaica. Mücüsü, Xüari 
mücü pühücü ꞌutaitü, müpaü 
tinivacühüavecaitüni masi. 
Müme müpaü meniutiyuani, 
Niuquieya tuayame pühücü. 
16 Pecuru mana puyuhayevacai 
heyuitüvatü. Meteheuyepieca 
menixeiya, menihüxiyacaitüni. 
17 Yumamacü nivaruꞌinüaritüani 
cayuvatü memütamarecü, 
tinivarutahecüatüani Tiꞌaitame 

Nüꞌarisixi 12 ,  13
que mütivayevitü casariyanata. 
Müpaü tinivarutahüave, 
Yaxequetenivarutahecüatüa Cacuvu 
taꞌivamarixita. ꞌAnuyeyaca xaüsie 
neyani.
18 Mericüsü ꞌucatarecu cuyaxi 
yemecü meniyuxamurietüvecaitüni 
queri tiuyunixü Pecuru meꞌutiyuatü. 
19 Herurexi heicuvauca pücaheitaxei. 
ꞌAyumieme nivarutaꞌivaviya 
tehüvemete, tiniꞌaitacaitüni 
memücuiꞌivacü. Hicü Herurexi 
Cureya heyeyaca yapaümexa tucari 
neyuriecaitüni Sesareyasie.
Herurexi que mütiumü
20 Mericüsü Herurexi 
püvaxeümacai Tirutari Sirunitari. 
Müme ꞌaxeicüa meniuꞌaxüani 
hesüana, meꞌitihamicutaca que 
müꞌane cuiepa tiꞌaitame quita 
mühüritüariecai Purasitutütü. 
ꞌAixüa memüteyuxeiyanicü 
menitavavirieni, vacuiepa 
quiecatari memeiyehüacaicü ꞌicuai 
mematücünicü tiꞌaitame cuieyarisie 
timieme. 21 Xeime tucarisie 
Herurexi tiꞌaitame ꞌixuriquiyari 
ꞌanacatütü, tiꞌaitame ꞌuvenieyasie 
ꞌacaitü, tinivacuxaxatüvacaitüni. 
22 Teüteri müpaü meniutihivacaitüni, 
Tevi pücaꞌutaine, Cacaüyari püta 
putaine. 23 Tiꞌaitame niuquieya 
tuayame yapaucua nivani ꞌaixüa 
mücaꞌutainecaicü Cacaüyari 
hepaüsita. Cuisietü niumüni.
24 Mericüsü Tiꞌaitame niuquieya 
naisarie püꞌenieriecai niutimüire.
25 Verunave Saurumatü 
Querusareme meꞌayenexüaca 
yuꞌutüma meniucunuaxüani 
ꞌayeꞌacu vahüritüarica. Meneivitüni 
Vani Maricuxi mütitevacai.

264

Verunave Saurumatü heiva que 
memütehecü metecuxatatü
13  Mericüsü 
memüyuyexexeürivacai 
ꞌAnutiyuquiyasie hipatü 
mecatenixaxatametetücaitüni 
meteniꞌüquitametetücaitüni 
Verunave, Simuni Niqueri 
mütitevacai, Rusiyu Sirenetanaca, 
Manaheni tiꞌaitame Herureximatü 
memutivaverixü, Sauru. 2 Müme 
Tiꞌaitame ꞌuximayasicaya 
yameteyuriecacu meyuhaquiecacu, 
müpaü niutayüni ꞌIyari Mütiyupata, 
Nehesie mieme xequenivarupata 
Verunave Saurumame ꞌipaü 
memüteꞌuximayacacü que 
nemütivatahüave. 3 Meꞌuyuhaquieca 
meyutanenevieca vaheima 
meꞌutimeca memühüritüariecaicü, 
menivarutatuani.
Nüꞌarisixi que memütecuxatacai 
Sipüresie
4 Mericüsü ꞌIyari Mütiyupata 
nivarenüꞌani. Sereusiyasie 
menecüne. Mana naviyasie 
menecüne Sipürepai. 5 Saramina 
meꞌuꞌaxüaca metenihecüatacaitüni 
Cacaüyari niuquieya Huriyusixi 
vatuquiteta. Vani püvatupiritücai. 
6 Cuie hapa müyema ꞌamacuyevasie 
meniuyecüne Papuxipai. Mana 
meneitaxeiya xeime Huriyu 
mütiyuquevayametücai, tiꞌitavatü 
mütixaxatametücai, Paruquesusi 
mutitevacai. 7 Mücü necateitüni que 
müꞌane cuiepa mühüritüariecaisüa, 
Seruquiyu Pauru mütitevacaisüa 
mütimaivecaisüa. ꞌIya 
nivarutaꞌinieni Verunave Sauru. 
Niꞌeniemücücaitüni Cacaüyari 

265
niuquieya. 8 Vahepaüsita 
niꞌuxivaꞌacaitüni mücü 
tiyuquevayame ꞌErimasi 
mütitevacai Cüriyecusixi 
vaniuquicü. Nicunuitüamücücaitüni 
que müꞌane cuiepa mühüritüariecai 
yuri mücatitaꞌerienicü. 9 Saurutütü, 
Papuru mütitevata, hünetü 
ꞌIyari Mütiyupatacü, ꞌixeiyatü, 
10 müpaü niutayüni, Cari ꞌecü 
pepühüne naime ꞌirümaricü nai 
ꞌaxa mütiꞌanecü. Cauyumarie 
pepünuꞌaya, pepicaꞌuna nai 
mütiheiserie, pepücatihayeva 
ꞌecü peꞌitunatü Tiꞌaitame huyeya 
müxexeuravi. 11 Camüsü Tiꞌaitame 
pümasinenani yumamacü. 
Peꞌacüpetü pecaꞌixeiyavetü 
tau penayeimücü yapaümexa. 
Yapaucua pucucutuxaxüa puꞌiyüri. 
Cumenetü xeime nicuvaunecaitüni 
menuhanacü mamayasie tiviereme. 
12 ꞌIya cuiepa mühüritüariecai 
ꞌuniereca que mütiuyü yuri 
tiniutaꞌerieni. Pühüxiyacai 
Tiꞌaitame ꞌüquisicaya hepaüsita.
Papuru Verunavematü que 
memütecuxatacai ꞌAnutiyuquiyasie 
Pisiriya cuieyarisie
13 Mericüsü Papuxisie menecüne 
müme Papurumatü memuꞌuvacai. 
Perüque meniuꞌaxüani 
Pamüpiriya cuieyarisie. Vani 
mana nanayeyani vahesie. 
Taꞌaurie ꞌaveca Querusareme 
neyani. 14 Mümesü meꞌanucüneca 
Perüque, meniuꞌaxüani 
ꞌAnutiyuquiyasie Pisiriya cuieyarisie. 
Meheutahaxüaca Huriyusixi 
vatuquita ꞌuxipiya tucarisie mana 
menatecaitüni. 15 ꞌUtiterüvariecu 
ꞌinüari xapayari texaxatamete 

Nüꞌarisixi 13
vaxapayari, tuqui vavaꞌüte niuqui 
menenüꞌani vahesüa müpaü 
meꞌutiyuatü, Taꞌivama xüca niuqui 
xehexeiyani xemüvatuicanicü 
teüteri, yaxequeteneutaxata. 
16 Papuru ꞌanucuqueca yumamacü 
varuꞌinüaritüaca müpaü niutayüni,
Neuxei ꞌIxaherisixi, xemeta 
Cacaüyari xemüteheuyehüviri, 
xequeneꞌenanaca. 17 ꞌIcü 
ꞌIxaherisixi teüteriyari 
vacacaüyari nivaranuyeteüxü 
tatevarima. Teüteri vahesie 
mieme ꞌaixüa pütiuyuri quepaucua 
memücuꞌuvametetücai ꞌEquipitu 
cuieyarisie. Yütürücariyacü 
nivarayevitüni muva. 18 Huta 
teviyari viyari yacütütü 
tinivamicuacaitüni macumavesie 
meꞌuꞌuvacacu. 19 Varucaꞌunaxüaca 
ꞌatahutame nuivarite Canani 
cuieyarisie mana nivarupitüani 
vacuie vahesie mütinaquenicü. 
20 ꞌArique nauca sienituyari 
heimana huta teviyari heimana 
tamamata viyari yacütütü ꞌisücate 
nivapitüacaitüni, ꞌariqueta Samueri 
pütixaxatametücai. 21 Mericüsü ꞌana 
menitavavirieni cuiepa tiꞌaitame. 
Cacaüyari nivarupitüani Sauru Sixi 
nuꞌaya Venicamini nuivarieyasie 
mieme. Huta teviyari viyari 
ꞌanucayacu 22 Cacaüyari nipata. 
Nicayeni Raviri, cuiepa tiꞌaitame 
mayanicü vahesie mieme. Müpaü 
tinitahecüata hepaüsitana, Ne 
nenitaxeiya Raviri Quisahi nuꞌaya, 
ꞌuquitüme neꞌiyaripaü yaticamieme. 
Naime que münetinaque 
yatiniyuriemücü. 23 ꞌIyasie 
memüyecü xevitü, Cacaüyari 
que mainecaipaü ꞌIxaherisixi 
vavicueisitüvame payeitüa Quesusi. 

Nüꞌarisixi 13
24 Meripai canuavecacu cuxi 
mücü, Vani tinivahecüatüacaitüni 
yunaime ꞌIxaherisixi teüteriyari 
memücaꞌüyarienicü metehayevatü 
que memüteyuriecai. 
25 Yuꞌuximayasica nüximetü 
Vani, müpaü niutainecaitüni, 
Que xetecuꞌeriva ne nemühücü. 
Nesü nepücahücü. Camü xevitü 
neꞌutüma ꞌupamie. Nesü ꞌaixüa 
nepücatiucaꞌiyari nehesie 
mütinaquenicü ni cacaiya 
nemixünirienicü nemiparevienicü.
26 Neuxei ꞌivamarixi, ꞌApurahami 
xemüxiüyarimama, xeme 
Cacaüyari xeteheuyehüvirietü 
xemuꞌuva, xehesie mieme 
peyenüꞌari ꞌicü niuqui que 
xemütetavicueisitüarieni manuyüne. 
27 Querusareme memütama 
vaꞌuquiyarimata mepücaheitima 
Quesusi, mepücaheitima 
texaxatamete vaniuqui ꞌuxipiya 
tucarisie mütiutiterüvarüva, 
masi mepeyeꞌatüa mücü niuqui 
meꞌenutahüatü. 28 Sepa tixaü 
memücateꞌutaxei meꞌimienique, 
menitavavirieni Piratu 
mümierienicü. 29 Meteꞌayeꞌatüaca 
naime hepaüsitana mütiutiꞌutüarie, 
mehecaxünaca cüyesie, teuquiyapa 
meneitateni. 30 Cacaüyari püta 
müquite vasata nenucuquetüani. 
31 Müixa tucari müme hamatüana 
memeutiyunixü Querusaremepaitü 
Carereyasie meheyecüneca, 
müme mecanixeiyacaitüni. 
Müme memunenierixü 
metenivahecüatüaca teüteri hicü 
cuxi.
32 Tameta tepütexetaxatüani 
niuqui ꞌaixüa manuyüne, quename 
ꞌipaü tiuyü que mütivarutahüavixü 

266

tatevarima manuyüne. 
33 Cacaüyari ꞌenucuquetüaca 
Quesusi müpaü püreyeꞌatüa tame 
temüvatüriyama tahesie mieme. 
Müpaüta hutarieca mieme cuicari 
Cuicari Xapayarisie müpaü paine, 
ꞌEcüsü pecaninenivetüni, hicü 
nepümasiꞌutinuivitüa. 34 Müpaü 
paineta quename ꞌenucuquetüayu 
müquite vasata, hasuacuari tavari 
catapünequecai müpaü ꞌutaitü, Ne 
yaneticamietü netinixepitüamücü 
tita nemütiutaꞌaitaxü Raviri 
hepaüsita. 35 ꞌAyumieme xeime 
cuicarisie müpaü paineta, Que 
müꞌane pemipataxü ꞌahesie mieme, 
mücü pepücapitüani mütapünecü. 
36 Mericüsü Raviri yutucarisie 
miemete varuparevieca, Cacaüyari 
que mütiyücühüavecai, müpaü 
tineucuni Raviri. Yutevarima 
vahesüa neyani. Xüari putapünixü. 
37 Mücü masi que müꞌane 
Cacaüyari menucuquetüa, mücüri 
pücapünicai. 38 ꞌAyumieme 
yaxequetenemaica xeme neꞌivama, 
müpaü tepütexehecüatüa, 
tita ꞌaxa xemüteyurie 
xemüteheuyehüviyarieni 
ꞌiya yamütiuyuricü. Naime 
cümana xemücayüvavecai 
heiserie xemüpitüarienicü 
Muisexi ꞌinüarieya niuquiyaricü, 
39 mücüsie meteviyatü yunaitü 
yuri memüteꞌerie heiserie 
mecanipitüarieca. 40 Yumarima 
ꞌaixüa ꞌasixeꞌitüarienicü 
texaxatamete vaxapayarisie que 
maine,
  41 Neuxei taveꞌeriecate,
Xequeneꞌiyarixieca xequenecuiꞌini.
Que nemütiyurieni ne mexi 
xeꞌuꞌuva,

267
Yuri xepücateꞌerieca sepa xevitü 
mütixeꞌutaxatüanique.
42 Mericüsü meꞌayenexüaca 
Huriyusixi vatuquita, müme 
menivarutavavirieni ꞌicü niuqui 
memütecuxatanicü tavari 
ꞌuxipiya tucarisie. 43 Tuquipa 
mehecünecu yumüiretü 
Huriyusixi menivaranucuveiya 
Papuru Verunavemame, hipatüta 
Cacaüyari meꞌayexeiyatü Huriyusixi 
memayuyeitüa vahamatü. Müme 
metenivacuxaxatüvacaitüni 
menivatuicacaitüni 
memüyuhayevacü tavari 
memücayupatacü Cacaüyari ꞌaixüa 
tiucaꞌiyaricacu vahesie mieme.
44 Hicü tavari ꞌuxipiya 
tucarisie ꞌesivatücacu yunaitü 
quiecatari meniyucuxeürieni 
memiꞌenienicü Cacaüyari niuquieya. 
45 Huriyusixi mevaruxeiyaca müme 
memüyucuxeüri, meniuyeꞌuxivaꞌani. 
Meneuniuni Papuru niuquieya 
hepaüsita ꞌaxa metecuxatatü. 
46 Papuru Verunave mecamamatü 
müpaü meniutiyuani, Püreuyevecai 
temütexetaxatüanicü xeme 
Cacaüyari niuquieya meri. Xeme 
xepixaniꞌeri, xecaniyuhecüatani 
ꞌaixüa xemücateꞌuꞌiyari xehesie 
mütinaquenicü tucari mücaxüve. 
ꞌAyumiemericü taꞌaurie tepaxüri, 
nuivarite tenivatahüavicuni. 
47 Müpaü pütatiutaꞌaitüa Tiꞌaitame 
müpaü ꞌutaitü,
Ne hecüarivivame 
nepümasiꞌucaye nuivarite 
vahesie mieme
Pemüvatavicueisitüanicü naisari 
cuie manunierepai.
48 Hicü nuivarite meꞌiꞌenieca 
meniyutemamaviecaitüni. ꞌAixüa 

Nüꞌarisixi 13 ,  14
meniutiyuanecaitüni Cacaüyari 
niuquieya hepaüsita. Yunaitü tucari 
mücaxüve memupitüarieniquecai 
yuri meteniutaꞌerieni. 49 Mücü 
cuiepa naisarie püꞌenieriecai 
Tiꞌaitame niuquieya. 50 Huriyusixi 
mepüvarutaxamuri ꞌucari 
memütehayexeiyacai 
memümarivacai, quiecatari 
vaꞌuquiyarimata, 
memüvaruveiyanicü Papuru 
Verunave. Menivaranuyenüꞌani 
yucuiepa. 51 Müme meneicasixüani 
tumuanari yüꞌücatesie ꞌinüari 
meyurietü vahepaüsita. 
ꞌIcuniyu menetaꞌaxüani. 
52 Teyüꞌüquitüvamete vaücava 
meniyutemamaviecaitüni, ꞌIyari 
Mütiyupatacü mecanihüpünecaitü
ni.
Papuru Verunavematü que 
memüteꞌuyuri ꞌIcuniyusie
14  Mericüsü ꞌIcuniyusie 
meyuteütatü 
meneutahaxüani Huriyusixi 
vatuquita. Metenicuxatacaitüni, 
ꞌayumieme yuri meteniutaꞌerieni 
Huriyusixi Cüriyecusitüxita 
yumüiretü. 2 Huriyusixi 
yuri memücateꞌeriecai 
mepüvarucunuitüa 
mepüvahaxüatüacai müme 
memücahuriyusixitücai taꞌivama 
vahepaüsita. 3 Müme masi müixa 
ꞌamepütitecai mecamamatü 
Tiꞌaitamesüa memümiemetetücaicü. 
ꞌIya tinihecüatacaitüni niuqui 
ꞌaixüa que mütiucaꞌiyari manuyüne 
hepaüsita. Püvarupitüaxüa 
yumamacü ꞌinüari mamarivaveme 
memüteyurienicü. 4 Hicü 
quiecatari hixüata mepüyusanaxü. 

Nüꞌarisixi 14
Hipatü Huriyusixi vahesie 
meteniviyacaitüni, hipatüta 
nüꞌarisixi vahesie meteviyacai. 
5 Müme memücahuriyusixitücai 
Huriyusixi vahamatü vaꞌuquiyarima 
vahamatü menisutüani ꞌaxa 
mevayuriecutü mevatuaxicutü. 
6 Nüꞌarisixi yamepütehetima, 
mepüyutaꞌunaxüa quiecaritesie 
Risitürasie Rerüvesie mana hurava 
Ricahuniya cuieyarisie. 7 Muva 
mepeꞌuvacai metecuxatatü niuqui 
ꞌaixüa manuyüne.
Papuru que mütiutuaxi Risitürasie
8 Mericüsü ꞌuqui Risitürasie 
pecatei müyutexiecai 
yüꞌücatecü, hurietü mutinuivaxü 
hasuacua mücaꞌuyeicacai. 
9 Mücü niꞌeniecaitüni Papuru 
ticuxatame. ꞌIya ꞌixeiyatü, 
yatimaitü yuri mütiꞌeriecaicü 
mütavicueisitüarienicü, 
10 carima müpaü tinitahüave, 
Quenanucuquexi, ꞌaꞌücate 
queneutixusera. Niutisuna, 
cuyeicatü nayani. 11 Teüteri 
meꞌixeiyaca Papuru que mütiuyuri, 
meꞌutihivatü Ricahuniyatari 
vaniuquicü, müpaü meniutiyuani, 
Cacaüyarixi tahesüa mepacanexüa 
teüteri vahepaü meteyuxexeiyatü. 
12 Verunave meputaterüvaxü 
Cupiteri, Papuru meteꞌutaterüvaxü 
Mericuriyu mücü niuqui 
mecutuacü masi. 13 Cupiteri 
tuquieya quiecari ꞌaurie manuve, 
maraꞌacameya nivaꞌatüani 
turusixi vaꞌavate xuturiyatücaime 
quiteniesie. Teüteri vahamatü, ꞌiya 
mavari nivacuiꞌiriemücücaitüni. 
14 Meꞌuꞌenanaca nüꞌarisixi Verunave 
Papuru, yuꞌixuriqui metisanatü 

268
meꞌunausaxüaximetü meniuꞌaxüani 
teüteri vahesüa meꞌutihivatü 
15 müpaü meꞌutiyuatü, Xeme ꞌacu 
titayari müpaü xeteyurie. Tame 
xehepaü tecaniteüteritüni, xehepaü 
teteniuꞌiyarini. Tepütexetaxatüani 
niuqui ꞌaixüa manuyüne taꞌaurie 
xemaxürienicü, xetehayevame 
ꞌicü yacü xemüyüa, Cacaüyari 
mayeyurisie xemüteviyanicü püta. 
Mücü muyuavi cuie haramara 
putivevi, naime vahesie mütiyeyeica 
tiutivevi. 16 Xeteüterima quepaucua 
memanuticüpai nivapitüacaitüni 
yunaime nuivarite yuhuyeta 
memeuꞌuvanicü. 17 Siepüre 
pücayuhayevacai caheixeiyatü que 
müꞌane mitahecüataque. ꞌAixüa 
tiniyurienecaitüni, taheima 
mieme viyeri pütasipitüacai, 
ꞌicuaxi mutixuxuavere 
pütasipitüacai. Xeꞌiyarisie 
putihüniyaxü xemütecuacacü 
xemüyutemamaviecacü. 18 Müpaü 
meꞌutiyuaca haveri mieme xeicüa 
menivarucunuitüani teüteri mavari 
memücavacuiꞌirienicü.
19 Mericüsü Huriyusixi mana 
meniuꞌaxüani ꞌAnutiyuquiyasie 
ꞌIcuniyusie meheyecüneca. 
Menivarucunuitüani teüteri. 
Menitituaxixüani Papuru. 
Meneihana quiecari tesie müquime 
meꞌeritü. 20 Teyüꞌüquitüvamete 
mehaquetücünecu ꞌauriena, 
nanucuqueni. Quiecarisie 
neutahani. ꞌUxaꞌarieca Rerüve 
petüa Verunavematü.
21 Mana niuqui ꞌaixüa manuyüne 
metenivacuxaxatüvacaitüni 
quiecatari, yuvaücavame 
metenivaꞌüquitüacaitüni. ꞌArique 
taꞌaurie menaxürieni, Risitürasie 

269
ꞌIcuniyusie ꞌAnutiyuquiyasie 
meniuyecüne. 22 Teyüꞌüquitüvamete 
vaꞌiyari meniutuicaxüani 
metevacuxaxatüvatü 
para yuri meteꞌerietü 
memüyuhayevacü, müpaü 
meꞌutiyuatü que müreuyevese 
vaüca teꞌuꞌuximatüarieme 
temeutahaxüani Cacaüyari 
müraꞌaitasie. 23 Naisarie 
memüyutixexeürivacai 
vaꞌuquiyarima menivaranucayasa. 
Meyutanenevieca meꞌuyuhaquieca 
mepihüritüa Tiꞌaitame müme 
yuri memüteꞌutaꞌerie hesiena 
vahepaüsita.
Que memütehetaꞌaxüa 
ꞌAnutiyuquiyasie Siriya cuieyarisie
24 Hicü Pisiriya cuieyarisie 
mepuyecü. Pamüpiriya cuieyarisie 
meniuꞌaxüani. 25 Perüquesie niuqui 
meteꞌutixataca meniucayune 
Hatareyasie. 26 Mana naviyasie 
menecüne ꞌAnutiyuquiyasiepai 
haque memetatuiya Cacaüyari 
ꞌaixüa mütiucaꞌiyarinicü vahesie 
mieme, memüteꞌuximayacacü 
que memüteheyeꞌatüa. 
27 Meꞌuꞌaxüaca menivarucuxeürieni 
memüyuyexexeürivacai. 
Metenivacuxaxatüvacaitüni 
quepaümeme mütiyurienecai 
Cacaüyari vahamatü ꞌuyeicatü, 
müpaüta que müreteni yuri 
memütetaꞌerienicü nuivarite. 
28 Müixa meniyuhayeva 
teyüꞌüquitüvamete vahesüa.
Querusaremesie que memüteꞌuyuꞌeni
15  Mericüsü hipatü 
Cureya meheyecüneca 
metenivaꞌüquitüacaitüni 

Nüꞌarisixi 14 ,  15
taꞌivama müpaü meꞌutiyuatü, 
Xeme xüca xitequiyacü 
xecaꞌinüaritüarieni que maine 
Muisexi yeiyarieya, xepücayüvave 
xemütavicueisitüarienicü. 
2 Papuru Verunave yemecü 
meniniuquixiecaitüni niuqui 
metexüatüacai müiremecü 
vahepaüsita. ꞌAixüa meniyurieni 
Papuru Verunavematü hipatü 
müme meꞌüaritü Querusareme 
memanuticünecü nüꞌarisixi vahesüa 
ꞌuquiravesixi vahesüa ꞌicü niuqui 
hepaüsita.
3 Mana memüyuyexexeürivacai 
mepüvarenüꞌa. Penisiyasie 
Samariyasie mepuyecü 
metecuxatatü nuivarite vahepaüsita 
quename taꞌaurie meꞌaxürie 
meꞌutiyuatü. Yunaime taꞌivamarixi 
mepüvatemavieriyacai yemecü.
4 Mehetaꞌaxüacu Querusareme, 
müme memüyuyexexeürivacai 
nüꞌarisixi ꞌuquiravesixi yunaitü 
menivarutanaquiꞌerieni. 
Metenitahecüatani naime que 
mütiyurienecai Cacaüyari 
vahamatü ꞌuyeicatü. 5 Mericüsü 
hipatü Pareseusixi vahepaü 
memütecuꞌerivacai mecananucuꞌuni 
müpaü meꞌutiyuatü, 
Peuyevese temüvataꞌaitüani 
memüꞌinüaritüarienicü xitequiyacü, 
Muisexi ꞌinüari niuquiyarisie 
yamemütecahunicü reuyevese.
6 Hicü meniyucuxeürieni 
nüꞌarisixi ꞌuquiravesixi 
yametehetimanique ꞌicü niuqui 
hepaüsita. 7 Vaüca niuqui 
mexüatüacacu, Pecuru ꞌanucuqueca 
müpaü tinivarutahüave,
Neuxei ꞌivamarixi, xeme 
müpaü xepütemate, Cacaüyari 

Nüꞌarisixi 15
meripaitü pünesiꞌanuyexei 
xesata, müme memücahuriyusixi 
memiꞌenienicü niuqui ꞌaixüa 
manuyüne ne neꞌutaniucacacu, 
mücücü memütavicueisitüarienicü. 
8 Cacaüyari taꞌiyari mümate 
tinivarutahecüatüani vapitüatü 
ꞌIyari Mütiyupata tahepaü. 9 Yücü 
pücatatiuxei müme tame. Yuri 
meteꞌutaꞌeriecu nivaruꞌitirieni 
vaꞌiyari. 10 Hicü camüsüari, titayari 
xeteꞌiꞌisipatüve Cacaüyari, titayari 
yuyeiyari xetevaranuyetequirie 
teyüꞌüquitüvamete puixisixi 
vahepaü. Tatevarima tameta 
tepütatexiecai temenuyetenicü. 
11 Masi Tiꞌaitame Quesusi ꞌaixüa 
mütiucaꞌiyaricü yuri tepüteꞌerie 
quename tetavicueisitüarieni tame 
vahepaü.
12 Mericüsü yunaitü cayuvatü 
meputamarixü, mepüvaruꞌenie 
Verunave Papuru metehecüatame 
ꞌinüari mamarivaveme que 
mütiyurienecai Cacaüyari 
memücahuriyusixi vasata 
müme metecuxatacacu. 
13 Cayuvatü mehexeiyacacu 
müpaü tinivarutaꞌeiya Cacuvu, 
Neꞌivamarixi xequeneneꞌenieca. 
14 Simuni tiniutahecüata Cacaüyari 
meripai que mütiyuvaüri 
menuyexeiyacü xei nuivariyari 
nuivarite vasata hesüana 
memümiemetetünicü. 15 Yaxeicüa 
paine texaxatamete vaniuqui, 
müpaü que müreꞌutüariepaü,
  16 ꞌArique taꞌaurie nepaveni.
Raviri quiya nepütavevieni 
müꞌunicai.
Cüyexiyari mana meutihe nai 
nepanucuꞌuitüani.
Nepiseiriya.

270

  17 ꞌAyumieme teüteri 
memüyuhayeva 
menicuvaucuni Tiꞌaitame
Yunaitü nuivarite vahesie 
mieme nemücühüavarüva
Neteüterima memüteteteva
  18 Müpaü paine Tiꞌaitame 
masiücüme meyeitüa ꞌicü 
matüaripai.
19 ꞌAyumieme ne 
ꞌipaü nepüticuꞌeriva, 
tepücavaꞌuximatüaca müme 
memücahuriyusixi taꞌaurie 
memaxürie Cacaüyarisie 
memüteviya. 20 Xapacü 
tepüvataꞌaitüani xeicüa 
memüyucuerivayuriecacü tita 
mütisevixima tetexi vahesie 
mütimiemecü, mücü hepaüsita, 
memücavacumaüvanicü que 
müꞌane mücayüꞌüya mücayücüna, 
memüyucuerivayuriecacü 
ꞌucaviyacame vaiyarieya hepaüsita 
xuriya hepaüsita memücaꞌicuanicü. 
21 ꞌIya Muisexi meripaitü hicüque 
püvarexeiya müme memitahecüata 
quiecari mucumanesie vatuquiteta 
yamemüteꞌititerüva ꞌuxipiya 
tucarisie.
22 Mericüsü nüꞌarisixi 
ꞌuquiravesixi vahamatü yunaitü 
memüyuyexexeürivacai vahamatü 
ꞌaixüa ꞌaneme meniꞌeriecaitüni 
yusata memüvaranuyexeiyacü 
ꞌuquisi, memüvaranunüꞌanicü 
ꞌAnutiyuquiyapai Papuru Verunave 
vahamame. Menivaranuyexeiya 
Cura Varüsavaxi mütitevacai, 
Siraxi meta. Müme ꞌuquisi 
mepüteꞌaitametetücai yuꞌivama 
vasata. 23 ꞌIpaü meteniuꞌutüani 
memenuhurienicü xapa, 
Nüꞌarisixi ꞌuquiravesixi 

271
ꞌivamarixi tecanixevaüritüaca 
taꞌivamarixi ꞌAnutiyuquiyasie 
Siriyasie Sirisiyasie xemümiemete 
xemünuivarite. 24 Tepuꞌenana 
quename hipatü tahesüa miemete 
mexexamurietüvecai yuniuquicü 
xeꞌiyari meyuitüatüvetü 
mexeꞌaitüatü xemüyuꞌinüaritüanicü 
xitequiyacü, ꞌinüari niuquiyarisie 
yaxemütecahunicü. Tame 
tepücatevaꞌaitüa. 25 Mericüte, 
ꞌaxeicüa teꞌutaꞌenieca ꞌaixüa 
ꞌaneme teniꞌeriecaitüni 
temüvaranuyeteüxücü ꞌuquisi 
temüvaranunüꞌanicü xehesüa 
Verunave Papuru temüvanaquiꞌeri 
vahamame. 26 Müme yutucari 
meniyetuacaitüni Quesusi Cürisitu 
Tatiꞌaitüvamesüa memümiemetecü. 
27 ꞌAyumiemericü tepüvarenüꞌa 
Cura Siraxita. Müme yuniuquicü 
yaxeicüa mepütexehecüatüani. 
28 ꞌAixüa ꞌanemeta tepüꞌeriecai 
tameri, ꞌIyari Mütiyupatata, 
haheteme temücaxetiꞌicatüanicü, 
ꞌicü xeicüa que müreuyevese, 
29 xemücaꞌicuacacü tita tetexi 
memütexatüarie, xuriya, que 
müꞌane mücaviyacame vaiyarieya, 
xemücavacumaüvanicü que müꞌane 
mücaxeꞌüya mücaxecüna. Xüca 
mücü xecaꞌumayüani, ꞌaixüa 
xepüyüaca. Müpaü xeicüa 
caniꞌaneni.
30 Mericüsü müme memeyenüꞌari 
meniuꞌaxüani ꞌAnutiyuquiyasie. 
Mevarucuxeürieca 
yunaime meniyetuani 
xapa. 31 Meꞌitaterüvaca 
mecaniyutemamaviecaitüni 
ꞌivamarixi memütuicariecaicü. 
32 Cura Siraxi 
memütexaxatametetücaicü, vaüca 

Nüꞌarisixi 15
metecuxatatü menivatuicacaitüni 
yuꞌivama, menivaseiriyacaitüni. 
33 Yapaümexa tucari meꞌuyurieca, 
yuꞌivama vahesüa menecüne 
ꞌaixüa metevaxeiyatü. Müme 
memüvareyenüꞌa vahesüa 
meniuꞌaxüani. 34 Siraxisietü 
ꞌaixüa tiniꞌeriecaitüni mana 
muyuhayevacü. 35 Papuru 
Verunavematü mana 
meniyuhayevani ꞌAnutiyuquiyasie 
meteꞌüquitatü Tiꞌaitame niuquieya, 
metecuxatatü niuqui ꞌaixüa 
manuyüne hipame yumüireme 
vahamatü.
Papuru ꞌicuꞌeirieca Verunave que 
müretüa hutarieca ticuxatatü
36 Mericüsü yapaümexa  tucari 
ꞌanucayacu, Papuru müpaü 
tinitahüave Verunave, Cümüsüari 
hutarieca  tepüyehu,  taꞌivama 
tepüvaꞌivatayu naime quiecaritesie 
haque  temütecuxatacai 
Tiꞌaitame niuquieya, parasü 
que metecahu.  37 Verunave 
nivitümücücaitüni Vani Maricuxi 
mütitevacai.  38 Papururi müpaü 
tinicuꞌerivacaitüni,  ꞌaixüa 
pücaꞌanecai memenuvitünicü 
que müꞌane müvarecuꞌeirie 
Pamüpiriyasie, vahamatü 
mücahetüa mütiꞌuximayacacü. 
39 ꞌAyumieme mepuyehaꞌa, 
mepeutayeixüa. Verunave 
Maricuxi havitütü naviyasie 
petüa Sipürepai.  40 Papururi 
ꞌenuyexeiyaca Siraxi caneyani. 
Taꞌivama menihüritüani Tiꞌaitame 
ꞌaixüa mütiucaꞌiyarinicü müme 
vahepaüsita.  41 Siriyasie Sirisiyasie 
puyetüa vatuicatü müme memüyut
ixexeürivacai.

Nüꞌarisixi 16

Timuteu que mütivateütacai 
Papuru Siraxi
16  Mericüsü Rerüve Risitüra 
canetaꞌani. Mana pecatei 
tiyüꞌüquitüvame Timuteu 
titevatü. Varusieya Huriyu yuri 
mütiꞌeriecai nihücütücaitüni, 
quemasieya Cüriyecu tihücütücai. 
2 ꞌIvamarixi Risitüratari 
ꞌIcuniyutari menihecüatacaitüni. 
3 Papuru pitaꞌini hamatüana 
müyemiecü. Niꞌinüaritüani ꞌixitetü 
Huriyusixi teüteriyari vayeiyari 
que maine, Huriyusixi muva 
memütamacai vacü, yunaitü 
memimaicaicü quemasieya 
mücüriyecutücaicü. 4 Mecuꞌuvatü 
quiecaritesie menivahüritüacaitüni 
yamemütecahunicü ꞌaisicasie 
que memüteꞌaitacai nüꞌarisixi 
ꞌuquiravesixi Querusaremetari. 
5 Memüyutixexeürivacai 
menituicariecaitüni yuri 
meteꞌerietü. Tucaricü 
que memüyupaümecai 
metenimüiriyacaitüni.
Papuru heinüsita que mütixei 
Maseruniyatanaca
6 Mericüsü Püriquiyasie Carasiya 
cuieyarisie meniuyecüne. ꞌIyari 
Mütiyupata püvanenacai 
ꞌAsiyasie memücatecuxatanicü 
niuqui. 7 Misiya cuieyari 
tesita meꞌuꞌaxüaca Vitiniyasie 
meneuyeyunequecaitüni. Quesusi 
ꞌIyarieya yapücativarupitüa. 8 Misiya 
cuieyari tesita meꞌuyenexüaca 
mana meneucacüne Türuhasipai. 
9 Yüvicüta heinüsita Papuru 
nixeiya ꞌuqui Maseruniyatanaca 
muva ꞌutiveme yativavirietü 

272

müpaü ꞌutaitü, Quenanayeꞌa 
ꞌanataüye Maseruniyapai, 
quetaneparevieca. 10 Yuheinüsita 
ꞌixeiyacu cuitü tepicuvau que 
temüteꞌanucünecü ꞌanutaüye 
Maseruniyapai müpaü teteꞌumaica 
Cacaüyari mütasiꞌutaꞌinie 
temütevaretaxatüanicü niuqui 
ꞌaixüa manuyüne.
Que memüteꞌanutaxüriya Piripusie
11 Mericüsü Türuhasi tehecüneca 
heiseriemecü tecanetaꞌaxüani 
Samutürasiyasie, ꞌuxaꞌarieca 
Quiecari Mühecuasiepai 
tenetaꞌaxüani, 12 ꞌarique 
Piripusiepai. Mücü quiecari 
ꞌamüyeva nihücütücaitüni 
ꞌesimüyeyeu hesiena mütiviya 
Maseruniya cuieyarisie. Xumatari 
canivacuruniyatücaitüni. 
Yapaümexa tucari teniuyurieni ꞌiya 
quiecarisie. 13 ꞌUxipiya tucarisie 
tepanuyenexüa quiecari tesie. Mana 
hatüa tesita mürayutinenevitüre 
ꞌuveme teniꞌeriecaitüni. Mana 
tetiyaxeca tenivarutaxatüani ꞌucari 
mana memüyuxeürie. 14 Xevitü 
ꞌuca Ririya mütitevacai purupura 
ꞌixuriquiyari mutuacai Tiyatira 
quiecarisie mieme meyexeiyacai 
Cacaüyari, mücü pütasiꞌuꞌenie. 
Tiꞌaitame nivatiyepieni ꞌiyarieya 
miꞌenienicü Papuru que mainecai. 
15 Mücü pucaꞌüyarie, quiena 
quiecatarita. Hicü cataniutaꞌinieni 
müpaü ꞌutaitü, Xeme Tiꞌaitamesie 
yaneticamieme xüca xenesiꞌerieca, 
nequie xequeneuꞌaxüaca, mana 
xequenetiteni. Müpaü ꞌutaitü 
vaüriyarica cataniupitüani.
16 Mericüsü mürayutinenevitüre 
tehecünecu, ꞌüimari vaüriyarica 

273
mütiꞌuximayacai catananucunaque. 
Xevitü cacaüyari pinücai 
mütimaicai que mütiyüniquecai 
ꞌarique. Mücü ticuxatatü que 
mütiyüniquecai vaüca pütiꞌivacai 
yucusiyarima vahesie mieme. 
17 Mücü pütasiꞌuveiyacai Papuru 
tameta. Putahivacai müpaü ꞌutaitü, 
Cacaüyari taheima macavesie 
mieme mepüteꞌuximaya ꞌicü ꞌuquisi. 
Mepütexetahecüasitüani huye 
xemütavicueisitüarienicü. 18 Müpaü 
tiniyurienecaitüni müixa tucari. 
Hicü putiꞌuxixü Papuru. Taꞌaurie 
ꞌaveca müpaü tinitahüave ꞌiya 
cacaüyari, Quesusi Cürisitusüa 
nemümiemecü nepümasitaꞌaitüani, 
queneuxüna.
19 Cuitü nixüna. Cusiyarimama 
meꞌuneniereca que müretüa 
cümana memüteꞌivaniquecai, 
mepüvarutivi Papuru Siraxi. 
Quiecari hixüapa mepüvarehapa 
haque vaꞌuquiyarima memacatei. 
20 Mevarevitüca püraheturisixi 
memüꞌisücatetücai vahesüa, 
müpaü meniutiyuani, ꞌIcü teüteri 
mepüvaxamurietüve tahesüa 
quiecatari. Mecanihuriyusixitüni. 
21 Mepihecüata tutuyari tame 
Xumatari temücatauniva 
temitanaquiꞌerieni 
yatemüteyurienicü. 
22 Yunaitü meniyucuxeürieni 
vahepaüsita. ꞌIsücate vaꞌixuriqui 
menivaranutihüniriexüani. 
Meteniutaꞌaita memütiveiyanicü 
cüyecü. 23 Mevarutivaca 
vaüca, menivaranutaxürieni 
casariyanata. Menihüritüani 
ꞌaixüa mütivaꞌüviyanicü tihüveme. 
24 Mücü ꞌaisica ꞌutanaquiꞌerieca 
nivaranutaxürieni mutapurupai. 

Nüꞌarisixi 16

Neiyeꞌuitüani vaꞌücate 
tiyüxürüvamesie.
25 Mericüsü tücari 
hixüapa yacütütü Papuru 
Siraximatü meyunenevietü 
meninüavacaitüni Cacaüyari. 
Vahamatü memanutaxüriyacai 
menivaꞌeniecaitüni. 26 Yapaucua 
cuie carima niutayuani, 
casariyanatüa mieme tiutayua. 
Naitü quiteniete püreutenirixüa. 
Yunaime vatepüate canacaxürieni 
vamamasie vaꞌücatesie. 
27 ꞌAnutaniereca tihüveme, 
ꞌixeiyaca casariyana quitenie 
hatetenime, yucusira nivatihana 
yumienique, memanutaxüriyacai 
meyutaꞌunaxüame ꞌerietü. 
28 Papuru carima nitahivieni, 
Penücahürixüa petiꞌacuinitüani 
rehüavetü, Tame tanaitü ꞌuva 
tecanayeteni haitü. 29 ꞌItaꞌaitüaca 
tai, ꞌutayüyüacatü, quita 
neutasuna. Pucave Papuru Siraxi 
vahetüa. 30 Tacua varanuyevitüca 
müpaü niutayüni, Neuxei, tita 
reuyevese yanemütiyurienicü 
nemütavicueisitüarienicü. 
31 Müme müpaü meniutiyuani, 
Yuri quetineutaꞌeri Tiꞌaitame 
Quesusisie, mücücü 
pecanitavicueisitüariemücü 
ꞌecüri, ꞌaquie quiecatarita. 
32 Metenivacuxaxatüvacaitüni 
Cacaüyari niuquieya ꞌiya, 
yunaime quitana memüyeꞌuvacai 
hamatüana. 33 Mücü nivarevitüni 
cuitü yüvicüta, nivarahauxixüani 
memaveiyatücateisie. Yareutevitü 
mepucaꞌüyarie ꞌiya, yunaitü 
hesüana miemete ꞌaxeicüa. 
34 Yuquie varevitüca mexasie 
ꞌatinapini, yunaitü yuri 

Nüꞌarisixi 16 ,  17
meteꞌutaꞌerieca Cacaüyarisie 
ꞌaxeicüa meniyutemamaviecaitüni.
35 Hicü ꞌucatarecu ꞌisücate 
yutupirisixi menivarenüꞌani müpaü 
meꞌutiyuatü, Quenivarutixüna 
mücü teüteri. 36 Tihüveme 
nitahecüatüani Papuru ꞌicü 
niuqui hepaüsita, müpaü ꞌutaitü, 
ꞌIsücate niuqui meneyenüꞌani 
xemütixünarienicü. Hicüsüari 
xeꞌayecüneme xequenehu 
xecaꞌuximatüarietü. 37 Papuru 
müpaü tinivarutahüave, Müme 
mepütasiꞌutiva yunaime vahüxie 
sepa ꞌisücame havai pücatatahüave, 
sepa temüxumanusixi. 
Mepütasiꞌanutaxüri. Caucasü 
hicü metasiꞌanuyenüꞌani 
ꞌavie. Tixaütütüri, ꞌuva 
mequeꞌuꞌaxüani, mümetütü 
mequetasiꞌanuyevitüni. 38 Tupirisixi 
metenivarutahecüatüani ꞌisücate 
que mütiuyü. Quepaucua 
memuꞌenana quename 
Xumanusixi mehümetücai, 
mepümamacai. 39 Meꞌuꞌaxüaca 
menivanütüacucaitüni, 
mevaranuyevitüca 
menivarutavavirieni memüyehucü 
ꞌiya quiecarisie. 40 Hicü casariyanata 
meꞌayenexüaca Ririyasüa 
meniuꞌaxüani. Mevaruxeiyaca 
yuꞌivamarixi menivatuicani 
menecüne.
Tesarunicatari que 
memüteyuxamuriecai
17  Mericüsü ꞌAmipipurisie 
ꞌApuruniyasie meꞌuyecüneca 
menetaꞌaxüani Tesarunicasiepai. 
Huriyusixi vatuqui mana 
niuvecaitüni. 2 Papuru que 
mütiyeiyarieyatücai, vahesüa 

274

neutahani, hairieca ꞌuxipiya 
tucarisie tinivacuxaxatüvacaitüni 
3 ꞌutüaricasie mieme vahecüatüatü 
vatuicatü quename reuyevecai 
ꞌiya Cürisitu heiserie mupitüarie 
müticuinecü müquite vasata 
manucuquenicü, müpaü ꞌutaitü, 
ꞌIcü nemüxehecüatüa, ꞌicü que 
müꞌane heiserie mupitüarie 
Cürisitu canihücütüni 
Quesusitütü. 4 Hipatü müme 
yuri meteniutaꞌerieni, Papurusie 
Siraxisie meteniuviya. Yumüiretü 
Cüriyecusixi memeyexeiyacai 
Cacaüyari, yumüiretü ꞌucari 
veꞌemete mecanihümetücaitüni. 
5 Huriyusixi yuri memücateꞌeriecai 
meꞌuxivaꞌatü menivarutaꞌinieni 
hipame ꞌaxa memüteyuriecai 
quiecari hixüapa memuꞌuvacai, 
mevaruxeürieca yumüireme 
menivareutaxamuriexüani 
quiecatari. Casuni quie 
meꞌuꞌaxüaca mepüvarutavaviri 
memüvaranuyevitünicü nüꞌarisixi 
quiecatari memüyuyexexeürivacai 
vahürüpa. 6 Mecavataxeiyavavetü, 
Casuni hipame ꞌivamamata 
mepüvarahapa ꞌisücate vahüxie 
müpaü meteꞌuhivatü, ꞌIme 
naisarie cuiepa memütama 
menivaxamurietüveni, ꞌuvata 
meniuꞌaxüani. 7 Casuni 
nivarutanaquiꞌerieni. ꞌIme 
yunaitü yamepücatecahu Sesaxi 
que mütiꞌaita, meniutiyuani 
quename xevitü tiꞌaitametütü 
ꞌaꞌuyeica Quesusitütü. 8 Müpaü 
meꞌutiyuatü menivamuinacaitüni 
yunaime memuꞌuvacai, ꞌisücateta 
memiꞌenie ꞌicü. 9 Casuni hipatüta 
meniucuetatüarieni ꞌuxaꞌatüni varie 
ꞌasimücatiyünicü, meniutixünarieni.

275

Papuru Siraximatü que 
memütecuxatacai Vereyasie
10 Mericüsü cuitü yüvicüta 
teyüꞌüquitüvamete mepüvarenüꞌa 
Papuru Siraxi memüyehucü 
Vereyasiepai. Mana meꞌuꞌaxüaca 
Huriyusixi vatuquita 
meneutahaxüani. 11 Mana 
memütamacai Huriyusixi 
yemecü ꞌaixüa mepüteꞌuꞌiyaricai, 
Tesarunicatari yamecateꞌuꞌiyaricacu. 
Menitanaquiꞌerieni niuqui 
vaüca meyuvaüriyatü. Tucaricü 
metenicuvautüvecaitüni ꞌutüarica 
xapayarisie siparasü xüca müpaü 
ꞌaneniqueyu ꞌicü. 12 Yumüiretü 
müme yuri meteniutaꞌerieni. 
ꞌUcari memücüriyecusixitücai 
memüseüyecai, ꞌuquisita 
yuvaücavatü yuri mepüteꞌutaꞌerie. 
13 Mericüsü Huriyusixi 
Tesarunicatari metenetimani 
quename Papuru tihecüatacai 
Cacaüyari niuquieya Vereyasieta. 
Manarita meniuꞌaxüani 
mevacuyuitüvatü mevamuinatüvetü 
teüteri yumüireme. 14 ꞌIvamarixi 
cuitü meneinüꞌani Papuru 
haramara tesita müyemiecü. Siraxi 
Timuteu Vereyasie meniyuhayeva. 
15 Müme memiteütacai Papuru 
meneivitüni ꞌAtenasiepai. Mana 
menitinuaxüani ꞌiya müpaü 
tivarutaꞌaitüacu, Siraxi Timuteu 
hesüana memüꞌaxüanicü mexüima.
Papuru que mütiuyeicacai ꞌAtenasie
16 Mericüsü Papuru 
vacuevietü ꞌAtenasie, yuꞌiyarisie 
niyühüavecaitüni müvaxeiyacaicü 
quiecatari tetexi meꞌayexeiyame 
yemecü. 17 Tuquita niuqui 

Nüꞌarisixi 17
nixüatüacaitüni Huriyusixi 
vahamatü, hipameta Cacaüyari 
memayexeiyacai vahamatü. 
Quiecari hixüapata tucaricü niuqui 
nixüatüacaitüni mana memuꞌuvacai 
vahamatü. 18 Hipatü ꞌEpicureyusixi 
ꞌEsituicusixi temaivavemete 
menitiꞌeiyarümecaitüni. Hipatü 
müpaü meniutiyuanecaitüni, 
Titacuta raineniqueyu ꞌicü 
niuquivivame, hipatüta ꞌipaü 
meteꞌutiyuanecai, Süricüte 
cacaüyarixi xaüsie miemete 
nivahecüatani. Müpaü 
meniutiyuanecaitüni Papuru 
Quesusi müxatacaicü, müquite 
que memüteꞌanucuꞌuni 
müticuxatacaicüta. 19 Meneivitüni 
ꞌisücate ꞌArexi yemuriyarisie 
memüyuyexexeürivacai vahürüpa 
müpaü meꞌutiyuatü, Siparasü tame 
xüca teyüvaveni temeitimaniqueyu 
que mütitita ꞌicü ꞌüquisica mühecua 
pemüxata. 20 Xaüsie timieme 
pepütasiꞌatüiri tanacata. ꞌAyumieme 
tecatenetimaniqueyu que 
maine ꞌicü. 21 ꞌAtenatari yunaitü, 
cuꞌuvamete mana memüꞌivatatüveta 
ꞌasimepücateyuruva, tixaütü 
mütihecua mepütahüavicu 
mepüteꞌeniecu xeicüa.
22 Hicü ꞌisücate vahixüata 
ꞌuvetü ꞌArexi yemuriyarisie 
müpaü niutayüni Papuru, Neuxei 
ꞌAtenatari, necanixexeiyani 
xeme naimecü xevarayexeiyame 
memanucuneniere. 23 ꞌUva 
necuyeicatü neꞌiꞌixüarietü tita 
xemüteꞌayexeiya, neneitaxeiya 
mürayutimavatüre, hesiena 
mütiutiꞌutüari ꞌipaü, CACAÜYARI 
TEMÜCAMATESIE PÜMIEME 
ꞌICÜ. Mericüte, que müꞌane 

Nüꞌarisixi 17 ,  18
xemayexeiya xecaꞌimaitü, mücü 
nenixetahecüatüamücü ne.
24 Mücü Cacaüyari mitivevi cuie, 
nai cuiepa mütimieme, mücü 
tiniꞌaitani muyuavisie cuiepata. 
Mücü mamacü müveviyata 
pücaꞌayeca tuquita, 25 teüteri 
yumamacü mepücaꞌeyexeiya, tixaü 
mücareuyehüvacü. Mücütütü 
pütivamicua vatucari vaꞌiya naime.
26 Xeime tevi vaꞌuquiyari 
ꞌayeitüaca, püvarutivevi yunaime 
nuivarite naisarie cuie manuniere 
memütamacacü. Vatucarite 
meripai pucaye, vacuie ꞌinüariyari 
tiucaye 27 memicuvaunicü 
Cacaüyari siparasü mecumetüvetü 
memitaxeiyacü. Xüari mücü teva 
pücaꞌuyeica taxexuime tahesüa. 
28 ꞌIyasie teteviyatü tenayeneniereni 
tenicuyuaneni teniuꞌuvani, müpaü 
que memutiyuanepaü hipatü 
teyününüavamete xehesüa 
miemete, Tame hesiena tepüyecü, 
meꞌutiyuatü. 29 Mericüte, xücasü 
hesiena teyecüne, ꞌaixüa pücaꞌane 
para müpaü temüteꞌixeiyani 
hurupaü püratapaü tetepaü ꞌaneme, 
tevi veviyayapaü ꞌaneme, tita 
tevi mütiyücühüavepaü ꞌaneme. 
30 Mericüsü Cacaüyari ꞌaxa 
pücatixeiyacai tita memüteyuriecai 
quepaucua ꞌasimemücatemaicai, 
peru hicüri püvahecüasitüa 
yunaime teüteri naisarie 
memütama memütehayevanicü 
que memüteyurie. 31 Xeime 
tucari pütiucaye müvaꞌinüatanicü 
cuiepa memütama heiseriemecü 
yüanetü, ꞌiya ꞌuqui manuyexei 
yatiyurienecacu. Cacaüyari yuricü 
nivarutahecüatüani yunaime, 
ꞌenucuquetüaca ꞌiya müquite vasata.

276

32 Hicü meꞌuꞌenanaca müquite 
que memüteꞌanucuꞌuni, hipatü 
meninanaimacaitüni, hipatüta 
müpaü meniutiyuani, Hutarieca 
tepümasiꞌenieni ꞌicü hepaüsita. 
33 Hicü tiuhayevaca Papuru, 
vahixüata nayeneni. 34 Hipatü 
hesiena meteviyatü yuri 
meteniutaꞌerieni. Riyunisiyu 
müꞌisücametücai ꞌArexi 
yemuriyarisie miemetütüri, xevitü 
ꞌuca Ramarisi mütitevacairi, 
hipatüri vahamatü yuri 
mepüteꞌeriecai.
Papuru que mütiuyeicacai 
Curinitusie
18  ꞌArique ꞌAtenasie heyeyaca 
Curinitusie netaꞌani. 2 Muva 
neitaxeiya xeime Huriyu ꞌAquira 
mütitevacai Punitusie metinuivaxü 
yüꞌüitacame Pürisiramame. Xique 
punua ꞌItariya cuieyarisie heyeyaca, 
Cürauriyu mütivarutaꞌaitüacü 
yunaime Huriyusixi memüyehucü 
Xumasie. Vahesie tiniuviya 
Papuru. 3 Vahepaü ꞌivarica 
mexeiyacaicü, vahesüa niucateitüni, 
meteniꞌuximayacaitüni yuhamatü. 
Müme ꞌixuriqui quiyari 
mecanivevivametetücaitüni. 
4 Xexuime ꞌuxipiya tucarisie 
tuquita tinicuxatacaitüni, 
Huriyusixi Cüriyecusixi yuri 
tinivaꞌeritüamücücaitüni.
5 Hicü Siraxi Timuteu 
meheyecünecu Maseruniyasie, 
meꞌuꞌaxüacu, Papuru niuquicü 
ꞌayumiemetütü nayani, 
tivahecüatüatü Huriyusixi 
quename Quesusi hücü que 
müꞌane heiserie mupitüarie 
Cürisitütü. 6 Meꞌiꞌuxiveꞌeriecacu 

277
ꞌaxa meꞌutiyuanecacu müme, 
Papuru yuꞌixuriqui ꞌutacaseca 
ꞌinüari ꞌayeitüaca, müpaü 
tinivarutahüave, Xeme yuhesie 
xepütehahüpa xüca xeꞌucuini. 
Ne püta nepüꞌitiya. Hicürixüa 
memücahuriyusixi vahesüa 
nepüyemie. 7 Muva ꞌayeneca xeime 
quie ninuani Cusitu mütitevacai 
quiecame. Mücü neyexeiyacaitüni 
Cacaüyari. Quiena pehuracai tuqui. 
8 Cürisipu tuqui vaꞌüyaritütü yuri 
tinitaꞌeririeni Tiꞌaitame, yunaitü 
quiena quiecatari hamatüana 
yuri meteꞌutaꞌerita. Yumüiretü 
Curinitutari meꞌuꞌenanaca yuri 
mepüteꞌutaꞌeri mepucaꞌüyarie. 
9 Yüvicüta Tiꞌaitame müpaü 
tinitahüave Papuru heinüsita, 
Pepücamaca, masi quetinecuxatani, 
cayuvatü pepücaticani. 10 Ne 
ꞌahamatü ꞌanepuyeica, xevitü tixaü 
pücamasiviya ꞌaxa masiyurienique. 
ꞌIcü quiecarisie yuvaücavame teüteri 
necanivarexeiyani. 11 Xei viyari 
heimana ꞌataxeime meseri mana 
puyuriecai tivaꞌüquitüatü Cacaüyari 
niuquieya.
12 Mericüsü, Careuni 
caniꞌisücametücaitüni, ꞌAcaiya 
cuieyarisie mühüritüariecai. 
Huriyusixi ꞌaxeicüa mepuyuxeüri 
Papuru mehecatü. Meneivitüni 
ꞌisücame ꞌuvenieya hüxie 
haque müreꞌinüatacai 13 müpaü 
meꞌutiyuatü, ꞌIcü yuri 
tinivaꞌeritüaca teüteri Cacaüyari 
memayexeiyanicü ꞌinüari niuquiyari 
que mücahaine. 14 Papuru 
ꞌesivatücacu pütaniuximecai, masi 
Careuni müpaü tinivarutahüave 
Huriyusixi, Neuxei Huriyusixi, 
ꞌicü xüca caheiserietünique 

Nüꞌarisixi 18
xüca cuamanaricatünique ꞌicü, 
xasunimecü nepüxeꞌenieniqueyu 
Huriyusixi. 15 Mesü xüca 
xeniuquixieca niuqui hepaüsita 
terüvarica hepaüsita xeꞌinüari 
hepaüsita xeicüa, ꞌaixüa 
xequeteneuyuri xemetütü. ꞌIsücame 
nepücaꞌayeimücü ꞌicü hepaüsita. 
16 Nivaranuyenüꞌani yuhüxie. 
17 Müme yunaitü meꞌiviyaca 
Susitenexi tuqui vaꞌüyari 
mühücütücai, meneicuvaxüani 
ꞌisücame ꞌuvenieya hüxie. Careuni 
ꞌasipücahainecai ꞌicü hepaüsita.
Papuru que müretaꞌa 
ꞌAnutiyuquiyasie, hairieca que 
müreyetüa ticuxatanique
18 Mericüsü Papuru müixa 
tucari mana puyuhayevaxü. 
Varutateutüaca yuꞌivama Siriyasie 
nanuyani naviyasie. Pürisira 
ꞌAquira hamatüana menecüne. 
Meripai müyühüritüacaicü, 
ꞌayumieme Senicüreyasie 
yumuꞌusie pucaxiri. 19 Hicü 
ꞌEpesusie menetaꞌaxüani. Mana 
nivarecuꞌeirieni Papuru. ꞌIya tuquita 
heutahaca niuqui nixüatüacaitüni 
Huriyusixi vahamatü. 20 Müme 
menitavavirieni yapaümexa 
tucari müyurienicü vahesüa, 
perusü mücü pücayuvaüriyacai. 
21 Nivarutateutüani masi müpaü 
ꞌutaitü, Yemecü neuyeveca 
Querusareme nemüꞌixüaramieni 
ꞌumamiesie. Hutarieca 
neninuamücü xehesüa xüca müpaü 
tinaqueni Cacaüyari. Hicü ꞌEpesusie 
neyani. 22 Hicü Sesareyapai nuaca, 
heutiyuneca, nivavaüritüani 
memüyutixexeürivacai, ꞌarique 
ꞌAnutiyuquiyasie petüa. 

Nüꞌarisixi 18 ,  19
23 Yapaümexa mana ꞌuyurieca 
caneyani ꞌuyemietü Carasiya 
cuieyarisie Püriquiyasie yunaime 
teyüꞌüquitüvamete vatuicatü.
ꞌApuruxi que müticuxatacai ꞌEpesusie
24 Mericüsü Huriyu teviyari 
ꞌaniuyeicacaitüni ꞌApuruxi 
mütitevacai Herecanitüreyasie 
metinuivaxü. ꞌEpesusie 
caninuani. ꞌAixüa püꞌanecai 
niucamecü. ꞌUtüarica xapayaricü 
pütürücaüyecai. 25 Mücü 
Tiꞌaitame huyeya hepaüsita 
tiniutaꞌüquitüarieni. ꞌAixüa 
ꞌiyaricü niyuvaüriyacaitüni. 
Tinicuxatacaitüni tiꞌüquitatü 
heiseriemecü Quesusi hepaüsita, 
sepa mütimaicai Vani que 
mütiuꞌüyacai xeicüa. 26 Tuquita 
nisutüani ticuxatatü yutatuatü. 
Meꞌiꞌenieca Pürisira ꞌAquira 
menitaꞌinieni, heiseriemecü 
masi meteniꞌüquitüacaitüni 
Cacaüyari huyeya hepaüsita. 
27 Mücü niyeimücücaitüni 
ꞌAcaiya cuieyarisie. ꞌIvamarixi 
meꞌituicatü metenivarutaꞌutüirieni 
teyüꞌüquitüvamete 
memitanaquiꞌerienicü. Henuaca 
vaüca nivapareviecaitüni 
müme yuri memüteꞌutaꞌeri 
Cacaüyari ꞌaixüa tiucaꞌiyaricacu. 
28 Yunaime vahüxie cuini mieme 
nivaraꞌivaxüani Huriyusixi 
yuniuquicü, ꞌutüarica xapayarisie 
tivaxeisitüatü quename que müꞌane 
heiserie mupitüarie Cürisitutütü, 
Quesusi hücütücai.
Papuru que mütiuyeicacai ꞌEpesusie
19  Mericüsü ꞌApuruxi 
Curinitusie ꞌuyeicacacu 

278

cuxi, Papuru hüri ꞌutüa 
ꞌuyeyaca ꞌEpesusie netaꞌani. 
Hipame nivaretaxeiya muva 
teyüꞌüquitüvamete. 2 Müpaü 
tinivarutahüave, ꞌIyari 
Mütiyupata xeteꞌutanaquiꞌeri 
yuri xeteꞌutaꞌerieca. Mümesü 
müpaü metenitahüave, Masi 
tepücaꞌenanavave quename ꞌIyari 
Mütiyupata xuave. 3 Mücü müpaü 
niutayüni, Mericüte, titasie 
xeteviyatü xeteꞌucaꞌüyarie. Müme 
müpaü meniutiyuani, Vani que 
mütiuꞌüyacai teniucaꞌüyarieni 
tame. 4 Papuru müpaü niutayüni, 
Vani nivarucaꞌüyacaitüni 
metehayevacacu que 
memüteyuriecai, müpaü 
tivacuxaxatüvatü teüteri yuri 
memütetaꞌerienicü que müꞌane 
ꞌutümana ꞌumamiecaisie. Mücü 
Quesusi canihücütücaitüni 
Cürisitutütü. 5 Meꞌuꞌenanaca 
meniucaꞌüyarieni Tiꞌaitame 
Quesusisüa memiemetetütü. 
6 Vaheima ꞌutimecu Papuru, ꞌIyari 
Mütiyupata mehexeiyatü mepacü. 
Niuquitecü meniutiniutücüne, 
Cacaüyarisie mieme 
metenicuxatacaitüni. 7 Yunaitü 
tamamata heimana yuhutatü 
yacütütü mepüyupaümecai ꞌuquisi.
8 Mericüsü haica meseri 
puyuriecai Huriyusixi teüteriyari 
vatuquita ꞌaxetü, ticuxatatü 
camatü. Niuqui nixüatüacaitüni, 
yuri tinivaꞌeritüamücücaitüni, 
que mütiꞌane Cacaüyari 
tiꞌaitametücacu ticuxatatü. 
9 Hipatü meniseseꞌicaitüni. Yuri 
mecacateniutaꞌerieni, ꞌaxa 
meꞌutiyuatü ꞌiya huye hepaüsita 
yumüireme vahüxie. Papuru 

279
varucuꞌeirieca nivaranuyevitüni 
teyüꞌüquitüvamete. Tucaricü 
Tiranu mütiꞌüquitacaisie niuqui 
nixüatüacaitüni. 10 Müpaü 
tiniyurienecaitüni huta viyari. 
Yunaitü ꞌAsiyasie memütamacai 
Huriyusixi Cüriyecusixi meniꞌenieni 
Tiꞌaitame Quesusi niuquieya. 
11 Mericüsü ꞌinüari türücavime 
tiniyurienecaitüni Cacaüyari 
Papuru yatiyurienecacu, xaüsie 
müpaü mücatiyurienecaipaü. 
12 Tecuicuicate mepüvarahuririvacai 
tuvaxate peserate manacatütücatei 
Papuru. Mücücü yucuiniyacü 
mepanayexürüvecai, 
cacaüyarixi ꞌaxa memüꞌanene 
mepüvarutixünaxü.
13 Hipatü cuꞌuvamete 
Huriyusixi cacaüyarixi 
memüvaranuyenüꞌavacai, müme 
menitixatatücüne Tiꞌaitame 
Quesusi, cacaüyarixi ꞌaxa 
memüꞌanene memüvanücai teüteri 
vahepaüsita, müpaü meꞌutiyuatü, 
Ne nepüxeꞌaitüa Quesusisüa Papuru 
mitahecüatasüa nemümiemecü, 
meꞌutiyuatü. 14 Hicü Huriyu 
ꞌIsiqueva mütitevacai maraꞌacate 
memühüritüariecai vahesüa 
mümiemetücai, mücü ꞌatahutame 
nivarexeiyacaitüni yunivema 
müpaü memüteyuriecai. 15 Hicü 
cacaüyari ꞌaxa müꞌane müpaü 
tinivarutaꞌeiya, Quesusi nepümate, 
Papuruta nepetima. Xemesü 
que xepühatetütü. 16 Mücü tevi 
cacaüyari ꞌaxa müꞌane miviyacai 
vaheima niutiveni, nivaraꞌiva 
yunaime türücaüyetü. Mümesü 
memamavetü meheuxitequietücaitü 
meniyutaꞌuna ꞌiya quita. 
17 Yametenetimani que mütiuyü 

Nüꞌarisixi 19
yunaitü Huriyusixi Cüriyecusixi 
ꞌEpesusie memütamacai. Cui 
menimamacaitüni yunaitü. Que 
müꞌane Tiꞌaitame Quesusi mühücü 
ꞌaixüa cuxasivatü nayani.
18 Yumüiretü yuri 
memüteꞌutaꞌeri meniuꞌaxüani 
meyumurucuitüatü meꞌihecüatatü 
yuꞌiquevari. 19 Yumüiretü müme 
memüteyuquevayametetücai, 
xapayari meꞌucuxeürieca 
menititaiya yunaime vahüxie. 
Menitiꞌinüata ꞌaxeicüa que 
mürayeꞌarücai xapayari. Huta 
teviyari heimana tamamata 
miriyari pürata tuminiyari 
ꞌinüariyari nayeꞌarücaitüni. 
20 Müpaü tiuyücu, Tiꞌaitame 
niuquieya türücaüyemecü 
niutimüire, caniutürücare.
21 Mericüsü müya tiuyücu, 
Papuru yuꞌiyarisie niyuvaüriya 
Maseruniyasie ꞌAcaiyasie ꞌuyeyame 
metaꞌanicü Querusaremesie, müpaü 
ꞌutaitü, Mana nehetaꞌayu, ꞌarique 
peuyevese nemixeiya Xumata. 
22 Yuhutame ꞌiparevivamete 
Timuteu ꞌErasitu varenüꞌaca 
Maseruniyasie, mücütütü ꞌacuxi 
ꞌapüreutevicai ꞌAsiyasie.
Que memüteyuxamurie ꞌEpesutari
23 Mericüsü ꞌana vaücavamecü 
mepüyumuinacai teüteri ꞌiya huye 
hepaüsita. 24 Xevitü Remetüriyu 
mütitevacai püratavevivame 
mühücütücai, pürata 
cacaüyarixiyari püvaveviecai 
Riyanapaü tiyuxexeiyame. ꞌIya 
müpaü tiyurienetü vaüca ꞌivarica 
nivapitüacaitüni tevevivamete. 
25 Hicü varucuxeürieca müme, 
vahepaü teꞌuximayatamete 

Nüꞌarisixi 19
vahamame, müpaü niutayüni, 
Neuxei, xeme xecatenimaica tame 
temüteꞌiva ꞌicü taꞌuximayasicacü. 
26 Müpaü xepütexeiya, müpaü 
xepüteꞌenana, Papuru yuri 
que mütivaꞌeritüa que 
mütivarucunuitüa yumüireme 
teüteri, ꞌena ꞌEpesusie xeicüa 
pücatixaü, masi naisarie ꞌAsiyasie 
ꞌesivatücacu. Müpaü tinicuxatani 
ꞌiya, müme mamacü memüveviya 
cacaüyarixi memücahüme haitü. 
27 Mücü meta, tita temütehexeiya 
tame pücuerivaꞌane capa xüanacüa 
ꞌayanicü. Masita, ꞌicü cacaüyari 
mütürücaüye Riyana tuquieya, 
tixaü catihücütüme cauca meꞌerieca 
teüteri. Yunaitü ꞌAsiyatari, naisarie 
cuiepa memütamata, que müꞌane 
memayexeiya, ꞌicü türücariyaya 
pücaꞌunarieximeni.
28 Hicü meꞌuꞌenanaca mepuyehaꞌa. 
Meniutihivacaitüni müpaü 
meꞌutiyuatü, Canitürücaüyeni 
ꞌEpesutari tacacaüyari Riyana. 
29 Quiecarisie pühünecai 
yuariyacü. ꞌAxeicüa mepecü 
meꞌunausaxüaximetü xeüripa, 
mevarutiviyaca Cayu ꞌArisitaricu 
Maseruniyatari, Papuru 
teütameteya memühümetücai. 
30 Papuru nihamücücaitüni 
haque quiecatari memeyuxeürie, 
peru teyüꞌüquitüvamete 
mepücaꞌipitüa. 31 Hipatü 
ꞌAsiya cuieyarisie quiecatari 
vaꞌuquiyarima, hamicumama 
mehümetütü, metenetanüꞌani 
hesüana meꞌitavavirietü xeüripa 
mücamiecü. 32 Mericüsü hipatü 
yücü meteꞌuhivatü hipatüta yücü 
meteꞌuhivatü meniutihivacaitüni. 
Mana xeicüa meniyucuxeürie 

280

yunaitü, yumüiretü 
ꞌasimepücatemaicai titayari muva 
memüteꞌuꞌaxüa. 33 ꞌAmemuꞌuvacai 
vasata menenuyexeiya 
Herecanituru, Huriyusixi 
meꞌitaquecu vahüxie. Herecanituru 
yumamacü varuꞌinüaritüaca 
nitaniumücücaitüni yuhesie 
mieme memüyucuxeüri 
vahüxie. 34 Meheitimaica 
Huriyu mühücütücaicü, carima 
meniutihivacaitüni ꞌaxeicüa yunaitü 
huta hurayari meyurietü müpaü 
meteꞌuhivatü, Canitürücaüyeni 
ꞌEpesutari tacacaüyari Riyana. 
35 Mericüsü quiecarisie mieme 
sicürivanu vanütüatü müpaü 
tinivarutahüave ꞌamemuꞌuvacai, 
Neuxei ꞌEpesutari, haquevasü tevi 
ꞌasimücatimate quename ꞌEpesu 
quiecatari Riyana mütürücaüye 
vavaꞌütemama tehüme, Cupiterisüa 
macane tete cacaüyariyari 
vavaꞌütemama quename tehüme. 
36 Mericüte, xüca müpaü ꞌaneni, 
xüca cayuxamurieca ꞌicü niuqui, 
neuyeveca cayuvatü xemütamarecü 
xemücarucusixitünicü. 
37 Xenivaꞌatüani ꞌicü ꞌuquisi, 
sepa ꞌaxa memücateꞌuyuri 
tuqui hepaüsita, sepa ꞌaxa 
memücatecuxata xecacaüyari 
hepaüsita. 38 ꞌAyumieme 
Remetüriyu, tevevivamete 
hamatüana memuꞌuva xüca tixaü 
metehexeiya xeime hepaüsita, 
tucari puxuave quepaucua ꞌisücate 
ꞌamemütiteni, müme cuiepa 
memühüritüarie ꞌameniuꞌuvani. 
Mana mequeheiꞌatüani yuxanesica. 
39 Xücasü masi cuxi xetecuvauni, 
ꞌaixüa püyüni quepaucua quiecatari 
memüyuxeürie, ꞌinüari niuquiyari 

281
que maine. 40 Hicümüsüari 
tepücuerivaꞌaca capa tahesie 
rahüiyanicü cuya temüveviecü 
hicü, sepa mücareuyevecai. Tame 
tepücayüvave ꞌasitemütiyuani 
tahesie mieme ꞌicü xamuriyacü. 
41 Müpaü ꞌutayüca nivaranuyenüꞌani 
memayuxeürie.
Papuru que müretüa 
Maseruniyasie Cüresiyasie
20  Mericüsü yuariya 
heunuacu, Papuru 
yuꞌaurie nivarutahüave 
teyüꞌüquitüvamete. Vatuicaca 
varutateutüaca Maseruniyapai 
neyani. 2 Muva ꞌuyemietü, 
nivatuicacaitüni vaücavame 
niuquicü. ꞌArique Cüresiya 
cuieyarisie netaꞌani. 3 Haica meseri 
yuriecacu, Huriyusixi meniyuꞌenieni 
meꞌimienique quepaucua Siriyapai 
müyemiecai. ꞌAyumieme müpaü 
tiniyumaicaitüni Maseruniya püta 
muyeyunecü. 4 ꞌAsiyapai hamatüana 
meniuꞌuvacaitüni Supateri 
Vereyatanaca ꞌArisitaricu Secunitu 
memütesarunicataritücai, Cayu 
Rerüvetanaca, Timuteu, Tiquicu 
Türupimumatü memüꞌasiyataritücai. 
5 Müme mehaitütüaca 
metanecueviecaitüni Türuhasisiepai. 
6 Tamesü Piripusie tecaneyecüne 
naviyasie, pa cacuxanariyame 
ꞌixüarariyari ꞌanutiyacu. Vahesüa 
tenetaꞌaxüani Türuhasisie ꞌauxüme 
tucari ꞌanucayacu. Mana ꞌatahuta 
tucari tepuyuri.
Papuru que mütivaruteutüa 
Türuhasitari varecuꞌivataca
7 Mericüsü mexüacame tucari 
semanasie tenitacuxeürieni 

Nüꞌarisixi 19 ,  20
pa temütitaracü. Papuru 
tinivacuxaxatüvacaitüni. 
ꞌUxaꞌarieca müyemiecaicü, 
ꞌayumieme ꞌapüreuterixü 
ticuxatatü tücari hixüapaque. 
8 Vaücava putiꞌucai cüxemete qui 
taüta haicacüa heutitevacacu 
temütayexeüriesie. 9 Xevitü 
temaicü ꞌEuticu mütitevacai 
mana nacateitüni quitenie. 
Mücü neucuni yemecü. Papuru 
vaüca ticuxatacacu, nayexüne 
cusutü, neucaveni haicame 
quiyarisie, müquitü niuticueiyani. 
10 ꞌAnacayaca Papuru, heimana 
niuveni, niviya, müpaü niutayüni, 
Cayuvatü xepücayumuinani. 
ꞌIyarieya ꞌupüyeca. 11 Hicü neutiyani 
Papuru. Pa ꞌutitaraca, heꞌinüataca 
ꞌicuai, mana tinicuxatacaitüni 
vaücava. ꞌAtinecu tau caneyani. 
12 Meniꞌatüani temaicü ꞌayeniereme, 
mepütuicariecai vaücava.
Que memütehetaꞌaxüa Miretusie, 
Türuhasisie meheyecüneca
13 Hicü tame naviyasie 
tepecü teꞌuhaitütüatü. 
ꞌAsunisie tenetaꞌaxüani. 
Mana tepenucunaquequecai. 
Papurumatü müpaü tetenipini. 
ꞌIya yüꞌücama netaꞌaniquecaitüni. 
14 ꞌAsunisie tasiꞌanucunaquecu, 
teꞌitanaquiꞌerieca naviyasie, 
Mitirenepai tenecüne. 15 Manata 
ꞌuxaꞌarieca tenecüne naviyasie 
tehetaꞌaxüanique Quiuxi hüxie, 
ꞌuxaꞌarieca Samusie tepetaꞌaxüa, 
ꞌarique Turuquiriyu tehetaꞌaxüaca 
ꞌuxaꞌarieca Miretupai tenetaꞌaxüani. 
16 Müpaü pütiyumaicai Papuru, 
temuyecünequecai ꞌEpesu ꞌaurie, 
tucari mücayurienicü ꞌAsiya 

Nüꞌarisixi 20
cuieyarisie. Niyumexüitüacaitüni 
xüca yüvenique Querusareme 
meyeicanicü ꞌixüarari ꞌatahutarieca 
semanasie mieme ꞌayeꞌayu.
Miretusie que müticuxatacai 
Papuru vateutüatü
17 Hicü Miretusie 
ꞌucaitü, retanüꞌaca 
ꞌEpesusie, nivarecuꞌinieni 
memüyutixexeürivacai 
vaꞌuquiyarima. 18 Hesüana 
meꞌuꞌaxüacu müpaü 
tinivarutahüave, Xeme 
xecatenimaica matüaripai 
nemunua ꞌAsiyasie, tucaricü 
que nemütiuyeicacai 
xehesüa. 19 Tiꞌaitamesie 
mieme netiniꞌuximayacaitüni 
tixaü netihücütüme 
necaneꞌerietü, neꞌutasuatü, 
neꞌinüasienetü, Huriyusixi que 
memüteyuꞌeniecai nehepaüsita. 
20 Nepücanecuꞌimavacai, 
nepünevaüriyacai 
nemütixetahecüatüanicü tita 
müreuyevecai, teüteri vahüxie 
xequitata netinixeꞌüquitüacaitüni 
püta. 21 Huriyusixi Cüriyecusixi 
müpaü nepütixetahecüatüacai 
xetehayevame que xemüteyurie 
Cacaüyarisie xemüteviyanicü, yuri 
xemütetaꞌerienicü Tatiꞌaitüvame 
Quesusisie. 22 Hicüsüari ne 
Querusaremesie nepüyemie 
neꞌiyarisie vaüriyarica nepitüarietü. 
ꞌAsinecacatinimaica que 
nemeꞌitüarieni mana. 23 ꞌIpaü xeicüa 
nepütimate, ꞌIyari Mütiyupata 
pünetitahecüatüa xexuime 
quiecarisie, müpaü ꞌutaitü quename 
caunaritecü ꞌuximatüaricacü 
necueviya mana. 24 Sepanetü, 

282
netucari rayeꞌarücame nepücaꞌeri 
nehesie mieme. Nepinüniqueyu 
xeicüa neyeiya nenetemavietü, 
nepinüniqueyu nehüritüaricacü 
Tiꞌaitame Quesusi que 
münetiuhüritüa, nemütihecüatanicü 
niuqui ꞌaixüa manuyüne hepaüsita, 
Cacaüyari ꞌaixüa que mütiucaꞌiyari 
manuyüne hepaüsita.
25 Hicümüsüari ne nepütimate 
hasuacuari nenierica xepücaxeiya 
yunaitü xeme xehesüa nemuyeicacai 
netihecüatatü que mütiꞌane 
Cacaüyari tiꞌaitametücacu. 
26 ꞌAyumieme ꞌicü tucarisie 
necatinixeꞌutahecüatüani quename 
neꞌitiya, quename ni xeime 
xuriyayacü necarahüviyarüva. 
27 Tixaü nepücanecuꞌimavacai, 
nepünevaüriyacai 
nemütixetaxatüanicü 
naime Cacaüyari mütisutüa. 
28 Xequeneyucuerivayurieca 
xeme, xequenivacuerivayurieca 
mümeta muxasi vacümana ꞌIyari 
Mütiyupata xehüritüariecame 
müxeꞌayeitüa, xemüvaꞌüviyanicü 
müme yunaime Tiꞌaitamesüa 
miemete memüyutixexeüriva, ꞌiya 
müvarunanai yuxuriyacü. 29 Nesü 
necatinimaica neyemieyu ꞌarique 
ꞌüravesixi xesata meneutahaxüacuni 
teyuꞌuximatüvamete. 
Mepücavahayeva muxasi. 
30 ꞌUquisi xesata menanucuꞌuicuni 
tutunimecü meꞌutiniutü, 
yuꞌutüma memüvarahapanacü 
teyüꞌüquitüvamete. 31 ꞌAyumieme 
xequenayeneniereni, xequenaꞌerivani 
haica viyari tucaricü tücaricü 
que nemücatinehayevacai 
nexecuꞌimaiyatü yuxexuime, 
neꞌutasuatü.

283
32 Hicürixüa xehepaüsita 
nenihüritüani Cacaüyariri, 
niuquiyarita. Mücü niuqui 
quename ꞌaixüa tiucaꞌiyari 
manuyüne, mücü caniyüveni 
müxeseiriyani, müxepitüani xehesie 
mütinaquenicü yunaime Cacaüyari 
müvarupataxü yuhesie mieme, 
müme vahesie que mütinaqueni. 
33 Ne xeime tuminieya püratu huru 
ꞌixuriquieyata nepücaꞌihiveꞌeririecai. 
34 Masi xeme xecatenimaica ꞌicü 
nemamacü nepütinepitüacai 
tita nemüreuyehüacai ne, 
nehamatü memuꞌuvacai 
tita memüteheuyehüacai 
nepütivapitüacaita. 35 Neheyemecü 
netinixehecüatüacaitüni 
müpaü xeteꞌuximayatatü 
xemüvaparevienicü müme 
memücatürücavi, xeme 
xemaꞌerivanicü Tiꞌaitame Quesusi 
niuquieya que mutayü, Que 
müꞌane mütiyumicua yemecü 
caniyutemavieca, que müꞌane 
mütimiquie ꞌesiva xeicüa 
caniyutemavieca.
36 Hicü müpaü ꞌutayüca, 
ꞌutitunumaqueca, yunaime 
vahamatü niyutanenevieni. 
37 Yunaitü vaüca 
meniutisuanacaitüni. Cüipieyasie 
meꞌacavütü meniꞌiseni 
38 meyuhiverietücaitü 
yeme niuquieyacü que 
mainecaicü, quename niericaya 
mecaxeiyaniquecai tavari. 
Meneiteüta naviyasiepai.
Papuru que müretaꞌa 
Querusaremesie
21  Hicü tevarutateutüaca 
tenecüne. Heiseriemecü 

Nüꞌarisixi 20 ,  21
teꞌuꞌuvatü naviyasie Cuhusipai 
tenetaꞌaxüani, ꞌuxaꞌarieca 
Ruraxisiepai, ꞌarique Patarasiepai 
tenetaꞌaxüani. 2 Mana tepeitaxeiya 
naviya Penisiyasie muyeyunequecai. 
Teꞌacayaxeca tenecüne. 3 Teꞌixeiyaca 
Sipüre, taꞌutata teheicuꞌeirieca, 
Siriyasie tenetaꞌaxüani. Mana 
Tirusie teniuyeyunixüani naviya 
mana mütiꞌicapiyaniquecaicü. 
4 Tevaretaxeiyaca 
teyüꞌüquitüvamete, ꞌatahuta 
tucari teniuyurieni mana. 
ꞌIyari müpaü tivaꞌüquitüacacu 
müpaü metenitahüave 
Papuru mücaꞌuyeyanicü 
Querusaremepaitü. 5 Yapaümexa 
tucari ꞌanucayacu, teꞌayenexüaca 
tenecüne. Yunaitü ꞌucarita 
türita mepütasiꞌuvitüximecai 
quiecari tesiepai. Mana ha tesita 
teꞌutitunumaꞌuca, tetatanenevieca, 
6 tenitatateutüaxüani. Tame mücü 
naviyasie tepacayaxixü, mümesü 
yuquiecarisie meniucunuaxüani.
7 Tirusie teheyecüneca mücü 
naviyasie, tavari tenecüne. 
Turemaira tecanetaꞌaxüani. Mana 
tevarutavaüritüaca ꞌivamarixi, 
xei tucari tepuyuri vahesüa. 
8 Teheyecüneca Papurumatü 
temuꞌuvacai, ꞌuxaꞌarieca Sesareya 
tenetaꞌaxüani. Piripe niuqui ꞌaixüa 
manuyünecü mütixaxatametücai, 
mücü quita teheutahaxüaca 
hesüana tenitahayeva. ꞌIya xevitü 
canihücütücaitüni ꞌatahutame 
vasata. 9 Yunaucame yunivema 
püvarexeiyacai ꞌüimarixi 
texaxatamete. 10 Hicü yapaümexa 
tucari teꞌuyuriecu, xevitü muva 
nacaneni Cureyasie heyeyaca, 
tixaxatametütü Hacapu 

Nüꞌarisixi 21
mütitevacai. 11 Tahesüa nuaca, 
Papuru hüyameya ꞌuviyaca, 
yüꞌücate yumamate niutihüani 
müpaü ꞌutaitü, ꞌIyari Mütiyupata 
müpaü paine, ꞌicü hüyame 
cusiyarieya, ꞌipaü meteneihüacuni 
Huriyusixi Querusaremesie. 
Menivayetuiriecuni müme 
memücahuriyusixi. 12 Teꞌiꞌenieca 
ꞌicü, tame quiecatari vahamatü 
tenitavavirieni Querusaremepai 
mücaꞌuyeyanicü. 13 Papuru müpaü 
tatiniutaꞌeiya, Titari xeteyurie 
xeꞌutisuatü neꞌiyari xeveranariyatü. 
Ne nepühaꞌarisi Querusaremesie 
nemühüiyanicü, masi 
nemümünicü Tiꞌaitame Quesusisüa 
nemümiemecü. 14 Caꞌucunuitüariecu 
cayuvatü tepumacai, müpaü 
teꞌutiyuatü, Mericüte, yaquetiuyüni 
que mütinaque Tiꞌaitame.
15 Mericüsü yapaümexa tucari 
ꞌutixücu tetacuhaꞌaritüaca 
Querusaremesie teneutiyune. 
16 Teyüꞌüquitüvamete Sesareyasie 
miemete hipatü tahamatü 
mepuꞌuvacai xeime mehavitütü 
Münasunitüme. Mücü Sipüretanaca 
tiyüꞌüquitüvame canihücütücaitüni 
matüaripai mieme. Mana hesüana 
tepütahayevaquecai.
Papuru Cacuvu que mütiutavaüritüa
17 Mericüsü Querusaremesie 
tehetaꞌaxüacu, ꞌivamarixi 
metaniutanaquiꞌerieni 
meyutemamavietü. 18 ꞌUxaꞌarieca 
Papuru Cacuvusüa neutahani 
tahamatü. Hesüana 
meniuꞌuvacaitüni vaꞌuquiyarima 
yunaitü. 19 Varutavaüritüaca 
tinivahecüatüacaitüni naime 
que mütihüritüariecai hepaüsita 

284

xexuime que mütiuyuri 
Cacaüyari nuivarite vasata. 
20 Müme meꞌuꞌenanaca ꞌaixüa 
meniutiyuanecaitüni Cacaüyari 
hepaüsita. Müpaü metenitahüave, 
Neuxei taꞌiva, pecanivaxeiyaveni 
quepaümeme miriyari Huriyusixi 
yuri memüteꞌerie. Yunaitü 
yemecü mepüteviya yuꞌinüari 
niuquiyarisie. 21 Müpaü 
mepütecühüavarüva ꞌahepaüsita, 
quename yapetiꞌüquitane yunaitü 
Huriyusixi nuivarite vasata 
memütama yamemücatecahunicü 
Muisexi niuquieyasie peꞌutaitü 
vaniu, yapeꞌutaitüta vaniu 
memücavaꞌinüaritüanicü 
yütüriyama xitequiyacü, 
yututuyarisie yamemücatecahunicü 
vaniu. 22 Queteri ꞌaneni. 
Yumüiretü xüari mepüyuxeürieni. 
Mepüꞌenanani pemunua. 
23 Mericüte, ꞌipaü quetineuyuri que 
temümatecühüave. ꞌUva tasata 
mepuꞌuva ꞌuquisi yunaucatü, 
payeꞌaxime memüyuxünacü 
que memüteyühüritüacai. 
24 Quenivaranuvitüqui, 
queneuꞌaꞌitieca vahamatü, 
quetineuꞌatua vacüpa 
mücaxirienicü ꞌinüari mayanicü 
vatucari mayeꞌacü. Müpaü 
petiyurieyu yunaitü mecatenimaica 
tixaü mücatihücü que 
memütecühüavarüva ꞌahepaüsita, 
masi ꞌinüari niuquiyarisie 
yapeticamietü ꞌapemuyeica. 
25 Mümesü memücahuriyusixi 
yuri memüteꞌutaꞌerie, niuqui 
tepüvarenüꞌairi tevaꞌaitüatü müpaü 
ꞌanenemesie yamemücatecahunicü, 
masi memücaꞌicuacacü tita 
tetexi memütexatüarie, xuriya, 

285
caviyacame, que müꞌane 
mücayüꞌüya mücayücüna 
memücavacumaüvanicü.
Papuru que mütiuviyarie tuquita
26 Hicü ꞌuxaꞌarieca Papuru 
nivarevitüni müme ꞌuquisi. 
Vahamatü neutahani tuquita 
yuꞌitieca, müpaü tihecüatatü 
quename tucari ꞌayeꞌa memuyuꞌiti, 
yuxexuime vamavari mexi 
caꞌatüarievecai.
27 Mericüsü ꞌatahuta tucari 
ꞌayeꞌaximecacu, Huriyusixi 
ꞌAsiyasie miemete meꞌixeiyaca 
Papuru tuquita, menivarutamuina 
yunaime muva memuꞌuvacai. 
Meniviya 28 müpaü meꞌutihivatü, 
Xequetaneuparevi ꞌIxaherisixi. 
ꞌIcü tevi canihücütüni que 
müꞌane tateüterima vahepaüsita 
ꞌinüari niuquiyari hepaüsitata 
ꞌicü ꞌena hepaüsitata ꞌaxa 
mütivaꞌüquitüa yunaime 
naisarie. Hicüri Cüriyecusixi 
ꞌuva nivaratavitüni tuquita, 
ꞌicü ꞌena Cacaüyarisie mieme 
müracupasie caniuseviximani. 
29 Meripai mepixeiyacai Türupimu 
ꞌEpesutanaca hamatüana ꞌuyeicame 
quiecarisie. Papuru tuquita 
hetavitüme mepüꞌeriecai.
30 Yunaitü quiecatari meputayua. 
Teüteri meꞌunausaxüaximetü 
meniuꞌaxüani. Meꞌiviyaca Papuru, 
menenuyehana tuqui tacua. 
Yapaucua ꞌitupariyari neunarixüani. 
31 Hicü meꞌimiecucacu, niuqui 
nenuani xei miriyari cuyaxi 
tivaꞌaitüvamesüa quename 
yunaitü Querusareme quiecatari 
metemuinatüvecai. 32 Cuitü cuyaxi 
varevitüca, xei sienituyari cuyaxi 

Nüꞌarisixi 21
tevaꞌaitüvamete varevitücata, 
mücü mana niutanausa vahesüa. 
Teüteri mevaruxeiyaca cuyaxi 
tivaꞌaitüvame, cuyaxirita, 
meteniuhayeva meꞌicuvayatü 
Papuru. 33 ꞌAura ꞌayaca cuyaxi 
vaꞌuquiyari, niviya. Tiniutaꞌaita 
memihüanicü huta tepüayaricü. 
Nivarutaꞌivaviya que müpaicütücai 
que mütiuyuri. 34 Hipatü 
yücü meteniuhivacaitüni, 
hipatüta yücü meteꞌuhivacai. 
ꞌAsimücaretimaivecaicü 
heiseriemecü müme 
memutihivacaicü, ꞌayumieme 
nivarutaꞌaitüani memenuvitünicü 
cuyaxi vaqui. 35 ꞌImumuitüa 
meꞌuꞌaxüaca, püreuyevecai 
cuyaxi meꞌenuyevietü 
memenuhanacü vaüriyarica, teüteri 
memüsaipünecaicü. 36 Yumüiretü 
meniveiyacaitüni, Queneumiꞌa 
meteꞌuhivatü.
Papuru yuhesie mieme que 
mütiutaniu teüteri vahüxie
37 Hicü meheutahaxüaximecacu 
cuyaxi vaquita, Papuru müpaü 
tinitahüave cuyaxi tivaꞌaitüvame, 
Catiyüve nemasitahüave. ꞌIya 
müpaü niutayüni, Que petiniuve 
ꞌecü Cüriyecusixi vaniuquicü ꞌacu. 
38 ꞌIya ꞌEquipitutanaca pecatihücü 
meripai cuya matüa, ꞌuma 
macumavesiepaitü müvarevitü 
navaxaꞌüvemete nauca miriyari 
meyupaümeme. 39 Papuru müpaü 
tinitahüave, Nesü necanihuriyutüni, 
necanitarusutanacatüni Sirisiya 
cuieyarisie nemiemetütü, 
quiecari ꞌamüyevasie 
necaniquiecametüni. Hicü 
nepümasivaviri, queneneupitüa 

Nüꞌarisixi 21 ,  22
nemütivataxatüanicü 
teüteri. 40 ꞌIpitüacu, Papuru 
ꞌimumuisie ꞌutivetü yumamacü 
nivaruꞌinüaritüani teüteri. 
Cayuvatü meꞌutamarecu yeme, 
Hepürayusixi vaniuquicü 
niutaniuni, müpaü ꞌutaitü,
22  Neuxei ꞌivamarixi 
ꞌuquiyarimata. 
Xequeneneꞌenieca nehesie mieme 
que nemütitaniuni hicü xehüxie. 
2 Hicü meꞌiꞌenieca Hepürayusixi 
vaniuquicü ticuxatame, masi 
cayuvatü mepumacai. Müpaü 
niutayüni,
3 Ne necanihuriyutüni. Tarususie 
Sirisiya cuieyarisie nenetinuiva. 
Neniutavere ꞌicü quiecarisie 
Camarierisüa netineꞌüquitüatü 
heiseriemecü tatevarima 
vaꞌinüari niuquiyari hepaüsita. Ne 
neheyemecü nepüꞌayumiemetücai 
Cacaüyari hepaüsita, xehepaü ꞌicü 
tucarisie xemüꞌayumiemetepaü. 
4 ꞌIcü huyeta miemete 
nepüvareutaveiyaxüa nevacuinique. 
Nepüvarutihüa, netivaranutaxüri 
ꞌuquisi ꞌucari. 5 Maraꞌacame 
mühüritüarie, taꞌuquiyarimata 
yamepünetehecüata. Mümeri 
menesiꞌuhuritüacu xapa taꞌivama 
vahesie mieme, neneyani 
Ramasicusie nevaravitünique 
Querusaremesie mehüatücaime 
müme mana memecü, 
memanutaxüriyanicü.
Papuru taꞌaurie que mürave, que 
müticuxatacai 
(Nüꞌar i six i 9:1‑19; 26:12‑18)
6 Mericüsü neꞌuyemiecacu, 
Ramasicu ꞌaurie neꞌayeꞌaximecacu, 
yapaucua tuca taheima mieme 

286
hecüariya niucumerüca neꞌaurie. 
7 Cuiepa nenativeni. Xeime 
nepuꞌeni müpaü müneretahüavixü, 
Sauru ꞌacu, Sauru, titayari 
penetiuveiya. 8 Nesü müpaü 
netinitaꞌeiya, ꞌUqui que pepüpaicü 
ꞌecü. ꞌIya müpaü netiniutahüave, Ne 
necaniquesusitüni Nasaretitanaca 
pemünesiꞌuveiya. 9 Nehamatü 
memuꞌuvacai hecüariya 
menixeiyacaitüni meniutimama. 
Mepücaꞌiꞌeniecai que müꞌane 
müneticühüavecai. 10 Ne müpaü 
neniutayüni, Que netiyurieni 
ne Tiꞌaitame. Tiꞌaitame müpaü 
pünetiutahüavixü, Quenanucuquexi, 
Ramasicusie quenemie. Manari 
yapepütitahüavarieni naime que 
mütiꞌaisie yapemütiyurienenicü. 
11 Nepütauruxiecai xavatüricü. 
Müme nehamatü memuꞌuvacai 
menesiꞌahanacacu, neninuani 
Ramasicusie.
12 Mericüsü xevitü Hananiya 
mütitevacai mana peyeicacai 
ꞌuquitütü ꞌaixüa yamüticamiecai 
ꞌinüari niuquiyarisie. Yunaitü 
Huriyusixi muva memütamacai 
menihecüatacaitüni. 13 Hicü 
nehesüa nuaca, mana ꞌutivetü, 
müpaü pünetiutahüavixü, Neꞌiva 
Sauru, quenanutanieri. ꞌAnatütü 
neꞌanutaniereca nenixeiya. 14 Mücü 
müpaü niutayüni, Tatevarima 
vacacaüyari matüaripai 
camananuyexeiya yapemütimanicü 
tita mütinaque, ꞌiya Heiserie 
Mexeiya pemüxeiyanicü, niuquieya 
pemüꞌenienicü ꞌutaniucame. 15 Que 
pemütiunierixü que pemütiuꞌenaxü 
yapecatinivahecüatüamücü 
yunaime teüteri. 16 Hicümüsüari, 
titayari petitaꞌicuevani. 

287
Quenanucuquexi, queneucaꞌüyari, 
tita ꞌaxa pemütiuyuri 
queneꞌahauxina pehehüavetü que 
müꞌane mühücü.
Papuru que mürenüꞌarie 
memücahuriyusixi vahesüa
17 Mericüsü Querusareme 
nenuaca, tuqui curaruyarita 
nenenenevietü, heinüsipaü 
ꞌaneme neniuxeiya. 18 Nenixeiya 
Tiꞌaitame müpaü neticühüaveme, 
Queneꞌamexüitüaca, Querusareme 
quenayeyeꞌa, memücaꞌitanaquiꞌericü 
ꞌaniuqui que pemütihecüata 
nehepaüsita. 19 Nesü müpaü 
necaniutayüni, Tiꞌaitame, 
müme mecatenimaica ne que 
nemüticuyeicacai tuquiteta 
nevaranutaxürüvatü nevahüatü 
müme yuri memüteꞌeriecai 
ꞌahesie. 20 Mücü meta, quepaucua 
ꞌEsitevani xuriyaya mutaxüri 
ꞌahepaüsita mütihecüatacai, ne 
ꞌaneputivecai neꞌiyari yaꞌanecacu, 
neꞌihütü müme memimieniquecai 
vaꞌixuriquite. 21 Mücü müpaü 
pünetiutahüavixü, Quenemiesü, 
tevapai necamananunüꞌamücü 
memücahuriyusixi vahesüa.
Cuyaxi tivaꞌaitüvame 
que mütivi Papuru
22 Mericüsü teüteri 
meniꞌeniecaitüni ꞌiya niuquique, 
perusü ꞌana carima meputihivaxü 
müpaü meꞌutiyuatü, Queneumiꞌa, 
cuiepa pücaꞌuyeicani que 
müꞌane müpaü mütiyuriene. 
ꞌAixüa cacaniꞌaneni ꞌayenieretü 
müyuhayeva. 23 Meꞌutihivacacu 
yuꞌixuriqui ꞌitüata mehevivivacacu 
tumuanari meꞌutiꞌenisitüvacacu, 

Nüꞌarisixi 22
24 cuyaxi tivaꞌaitüvame tiniutaꞌaita 
manuvitüquienicü cuyaxi vaquita, 
müpaü ꞌutaitü, Tepitaꞌinüata 
ꞌaruvasini ꞌicuvaxüayu, 
yanemüretimanicü titayari müya 
meteꞌuhivacai hepaüsitana. 25 Mexi 
meꞌenutihanacai navicü quita, 
Papuru müpaü tinitahüave xei 
sienituyari cuyaxi tivaꞌaitüvame 
mana ꞌutivecacu, Que xetetauniva 
xemicuvaxüani tevi Xumasie 
müquiecame caꞌitahüavivecacu 
ꞌisücame. 26 Xei sienituyari 
tivaꞌaitüvame ꞌuꞌenaca, xei 
miriyari tivaꞌaitüvamesüa 
neyani. Tiniutahecüata müpaü 
ꞌutaitü, Que petiyuriemücü. ꞌIcü 
tevi Xuma caniquiecametüni. 
27 Nuaca xei miriyari cuyaxi 
tivaꞌaitüvame, müpaü tinitahüave, 
Yaquenetineutahüavi, ꞌecü 
Xuma petiquiecame. ꞌIya, Hü, 
niutayüni. 28 Cuyaxi tivaꞌaitüvame 
müpaü tinitaꞌeiya, Cari ne vaüca 
netinetuaca quiecame nepatüa. 
Papuru müpaü tinitahüave, Nesü 
müpaü neꞌanetü nenetinuiva. 
29 ꞌAyumieme yapaucua 
hesüana menecüne müme 
memitaꞌinüataquecai. Xei miriyari 
cuyaxi tivaꞌaitüvame nimacaitüni 
yamüretimacü quename Xuma 
quiecame hücütücai, quename 
ꞌihüacai.
ꞌIsücate que memüteꞌitaꞌivaviyaxü 
Papuru
30 Hicü ꞌuxaꞌarieca heiseriemecü 
tinimaimücücaitüni titayari 
Huriyusixi meteniuquixiecai 
hepaüsitana. Pixünaxü, 
tinivarutaꞌaitüani 
memüyucuxeürienicü maraꞌacate 

Nüꞌarisixi 22 ,  23
memühüritüariecai ꞌisücate yunaitü. 
Heivitüca Papuru, vahüxi nitaqueni.
23  Hicü Papuru varuxeiyaca 
ꞌisücate, müpaü 
niutayüni, Neꞌivamarixi, neꞌiyari 
ꞌaixüa ꞌanecacu canesitateꞌacacu 
ꞌaneniuyeicani Cacaüyari hüxie 
meripai hicü cuxi. 2 Hicü Hananiya 
maraꞌacametütü mühüritüariecai 
tinivarutaꞌaitüani müme ꞌauriena 
memütiꞌucai teniena memitavanicü. 
3 Hicü Papuru müpaü tinitahüave, 
Cacaüyari pümasivani ꞌecüta, que 
pemütimasiücü yapepücaꞌane 
ꞌixumari münaximapaü. ꞌEcü 
ꞌapecanacani penesiꞌinüatanetü 
ꞌinüari niuquiyari que maine, 
masi ꞌinüari mücahainepaü püta 
pepütiꞌaita nemüveiyanicü. 4 Mana 
memuꞌuvacai müpaü meniutiyuani, 
Tietüsü peꞌitatieni Cacaüyari 
maraꞌacameya mühüritüarie. 
5 Papuru müpaü niutayüni, 
Neꞌivama, ꞌasinepücatimaicai 
maraꞌacame mühüritüarie 
mühücücü. Müpaü pütiuꞌutüarie, 
ꞌAxa pepücaꞌutaineni ꞌateüterima 
tivaꞌaitüvame hepaüsita.
6 Mericüsü retimaica 
Papuru hixüata meꞌatü 
memüsaruseusixitücai hixüata 
meꞌatü memüpareseusixitücai, 
ꞌisücate vahüxie müpaü tiniuhiva, 
Neꞌivamarixi ne necanipareseutüni, 
Pareseu nepünuꞌaya. 
Yanetitaꞌicuevatü yuri nemütiꞌeriecü 
quename müquite meꞌanucuꞌuni, 
ꞌayumieme nepüꞌinüasie. 7 Mexi 
cuxi ꞌutaniuca, Pareseusixi 
Saruseusixi meniyuticuitücüne. 
ꞌAmemuꞌuvacai hixüata meniyusana. 
8 Saruseusixi müpaü meputiyuane 
quename müquite mecaꞌanucuꞌuni, 

288

quename niuqui tuayamete 
tixaü mecatehüme, quename 
ꞌiyari tixaü catihücü. Pareseusixi 
yamecaniꞌaneneni naimecü. 9 Hicü 
carima meniutihiva. Meꞌanucuꞌuca 
hipatü ꞌinüari niuquiyaricü 
memüteꞌüquitametetücai 
Pareseusixi vahesie memüteviyacai, 
meniyuticuitücüne müpaü 
meꞌutiyuatü, Tame tixaütü 
tepücateꞌucaxei ꞌaxa tiꞌaneme 
ꞌicü tevi hepaüsita. Tietüsü ꞌiyari 
ꞌitahüave niuqui tuayame nusu. 
10 ꞌUtimüirecu ꞌimieri, xei miriyari 
cuyaxi tivaꞌaitüvame nimacaitüni 
capa hixüata meꞌisanacü Papuru. 
Tinivarutaꞌaitüani yucuyaxima 
memeutacünecü, memiviyacü 
vasata, memenuvitünicü cuyaxi 
vaquita.
11 ꞌUxaꞌarieca yüvicüta 
Tiꞌaitame ꞌauriena ꞌutivetü 
müpaü niutayüni, Pepücamaca 
Papuru. Que pemünetihecüatacai 
Querusaremesie, müpaü 
tineuyeveca pemünetihecüatanicü 
Xumasieta.
Que memüteꞌimieniquecai Papuru
12 Mericüsü ꞌatinecu tau, 
Huriyusixi hipatü meniyuꞌenieni. 
Meniyühüritüani müpaü 
meꞌutiyuatü, Tepücaꞌanuhareni 
tepücatecuaca teꞌimiemeque 
Papuru. 13 Huta teviyari 
meyupaümetü yacütüniquetü 
müpaü meteniyühüritüacaitüni. 
14 Maraꞌacate memühüritüariecai 
vahesüa yuꞌuquiyarima vahesüa 
meꞌuꞌaxüaca müpaü meniutiyuani, 
Tame müpaü tepüteꞌutahüritüa, 
tixaütü tepücatehaꞌinüatani 
Papuru temiemeque. 15 Hicü 

289
ꞌayumieme xeme ꞌisücate vahamatü 
yaxequeteneutahüavi xei miriyari 
cuyaxi tivaꞌaitüvame xehesüa 
mevitünicü, ꞌaixüa ꞌanemecü 
masi xemütetimanicü hepaüsitana 
yacütüniquetü. Tame canuavecacu 
cuxi ꞌuma tenetahaꞌaritüaca 
temimienicü.
16 Mericüsü Papuru masuya 
niuꞌena que memüteꞌimieniquecai. 
Mana nuaca, cuyaxi vaquita 
heutahaca, tinitaxatüani 
Papuru. 17 Papuru yuꞌaurie 
ꞌitahüaveca xei sienituyari 
cuyaxi tevaꞌaitüvamete xeime, 
müpaü niutayüni, ꞌIcü temaicü 
quenanuvitüqui xei miriyari cuyaxi 
tixeꞌaitüvamesüa. Tixaü pürexeiya 
yamütitahüavecü. 18 ꞌIya caneivitüni 
xei miriyari tivaꞌaitüvame 
hüxie. Müpaü niutayüni, 
Papuru manutahüiya yuꞌaurie 
nesiꞌutahüaveca pünesiꞌutavaviri 
ꞌahüxie nemenuvitünicü ꞌicü 
temaicü. Tixaütü niu pürexeiya 
yamümatitahüavecü. 19 Xei 
miriyari cuyaxi tivaꞌaitüvame 
tiviereca mamayasie vatipai 
yühücüate mematitei neihana 
müpaü ticuꞌivaviyatü, Que titita 
pemeixeiya yapemüneticühüave. 
20 Mücü müpaü niutayüni, 
Huriyusixi mepuyuꞌenie. 
Mepümasitavavirieni ꞌuxaꞌa 
pemenuvitünicü Papuru 
ꞌisücate vahesüa, heiseriemecü 
memütemaicacü hepaüsitana 
yacütütü. 21 ꞌEcü pepücavaꞌenieni. 
Huta teviyari yacütütü ꞌuquisi 
vahesüa miemete mepicuevie. 
Müpaü mepüteꞌuyühüritüa 
memücatecuacacü 
memücaꞌanuharenicü 

Nüꞌarisixi 23

meꞌimiemeque. Hicü 
meniyuhaꞌaritüaca memasicuevietü 
pemüꞌavaüriyanicü. 22 Hicü 
xei miriyari tivaꞌaitüvame 
neinüꞌani temaicü müpaü 
tiꞌaitüaca, Tixaü xeime 
pepücaraxaxatüvani ꞌicü hepaüsita 
que pemünetiutahecüatüa.
Papuru que mürenüꞌarie 
Perixi müꞌisücamesüa
23 Mericüsü yuꞌaurie 
varutahüaveca xei sienituyari 
cuyaxi tevaꞌaitüvamete 
yuhutame, müpaü niutayüni, 
Xequenivarucuhaꞌaritüaca huta 
sienituyari cuyaxi, cavayasie 
memayaxivave haica teviyari 
heimana tamamata, ꞌixipara 
vivamete huta sienituyari 
vahamame, Sesareyasie 
memüyehucü haica hurayari 
ꞌayeꞌayu yüvicüta. 24 Cavayasixi 
xequenivarexeiya, Papuru 
meꞌanuhanatü memivicueisitüanicü 
Perixi müꞌisücamesüa. 25 Xapa 
nitaꞌutüirieni ꞌipaü ꞌutaineme,
26 Ne Cürauriyu Risiyaxi 
nepümasivaüritüa ꞌisücame 
pemütürücaüye Perixi. 27 Huriyusixi 
meniviya ꞌicü tevi, ꞌesivatücacu 
menimieni. Yanetiumaica, cuyaxi 
vahamatü nepiviya, nemüretimacü 
Xuma müquiecamecü. 
28 Netimaimütü titayari 
meteniuquixiecai hepaüsitana, 
neneivitüni vaꞌisücate vahesüa. 
29 Nepüvaretaxei meniuquixiecame 
que maine vaꞌinüari niuquiyari 
hepaüsita. Tixaü ꞌasipücatiꞌanecai 
hesiena mürahüiyani 
mümierienicü manutahüiyanicü. 
30 Müpaü netiutahüavarieca 

Nüꞌarisixi 23 ,  24
memimieniquecaicü ꞌicü tevi, 
cuitüva necaneinüꞌani ꞌahesüa. 
Nepütivarutaꞌaitüa müme 
hepaüsitana memüniuquixie 
ꞌahüxie memitahüavecü. Müpaü 
xeicüa.
31 Mericüsü cuyaxi que 
mütivarutaꞌaitüa, yüvicüta 
meneivitüni Papuru 
ꞌAnutipatürisisiepai. 32 ꞌUxaꞌarieca 
mevarucuꞌeirieca müme cavayasie 
mematecai memüyehucü 
hamatüana, cuyaxi yuquiepai 
meniucunuaxüani. 33 Müme 
Sesareyasie meheutahaxüaca, xapa 
meniyetuirieni ꞌisücame. Papuruta 
meteꞌiyetuiri. 34 ꞌItaterüvaca 
xapa, nitaꞌivaviya Papuru que 
müꞌane cuieyarisie mümiemetücai. 
Sirisiyasie mümiemetücai timaitü 
35 müpaü niutayüni, Mericüte, 
nepümasiꞌenieni meꞌaxüayu 
müme ꞌahepaüsita memüniuquixie. 
Tiniutaꞌaita Herurexi parasiyuyasie 
meꞌüviyariecacü.
Papuru yuhesie mieme que 
mütiutaniu Perixi hüxie
24  Mericüsü ꞌauxüvirieca 
tucari ꞌanucayacu, 
maraꞌacame mühüritüariecai mana 
netaꞌani Hananiya mütitevacai, 
hipatüta vaꞌuquiyarima, xevitüta 
Teruturu müniucametücai 
meteꞌuꞌaxüa. ꞌIsücame hüxie 
meteniutahecüata Papuru 
hepaüsita. 2 ꞌIsücame ꞌitahüavecu, 
Teruturu nisutüani ꞌixanetatü, 
müpaü ꞌutaitü, Yemecü cayuvatü 
pecatanipitüaca ꞌecü. Timaiveme 
pemühücücü pecaniheiserietüaca 
vaücava tateüterima tahesie mieme. 
3 Neuxei Perixi pemütürücaüye, 

290
naisarie tenitanaquiꞌerieni naime 
pamüpariyusi temasipitüatü. 
4 Mericüte necamasiꞌuximatüamütü 
vaüca niuquicü, ꞌayumieme 
nepümasitavaviri pemütasiꞌenienicü 
yareutevitü ꞌaixüa 
pemütiucaꞌiyaricü. 5 Tenitaxeiya 
ꞌicü tevi ꞌaxa tiyurieneme 
cuya vevieneme yunaime 
Huriyusixi vasata naisarie cuiepa. 
Nasaretitanacasie memüteviya 
catinivaꞌaitüvametüni. 6 Tuquita 
neutahani ꞌiseviximanique. Tepivi, 
teniꞌinüatacucaitüni que maine 
taꞌinüari niuquiyari. 7 Perusü 
nuaca Risiyaxi xei miriyari 
cuyaxi tivaꞌaitüvame mühücü, 
vaüriyarica cataniunavairieni. 
8 Catatinetaꞌaitüani tame 
hepaüsitana temüniuquixie 
ꞌahesüa temüyehucü. ꞌEcüta 
peꞌitaꞌivaviyame pecaniyüveni 
pemüretimani naime que 
temüteniuquixi hepaüsitana.
9 Huriyusixita hepaüna 
mecaniniuquimacaitüni, quename 
müpaütütü ꞌane meꞌutiyuatü. 
10 Hicü ꞌisücame yumuꞌucü 
ꞌiꞌinüaritüacu mütaniunicü, müpaü 
niutayüni Papuru,
Yanetimaitü ꞌecü müixa viyari 
que pemütiuyuri ꞌena ꞌicü 
teüteri vaꞌisücame pehücütütü, 
ꞌayumieme ꞌaixüa ꞌiyaricü 
nehesie mieme nepütaniuni que 
müticuxasiva nehepaüsita. 11 ꞌEcü 
pecaniyüveni pemütimaica, 
tamamata heimana huta tucari 
pücaꞌanucayeive cuxi quepaucua 
nemeutiyunixü Querusaremesie 
nemünetanenevienicü. 12 Sepa 
tuqui ꞌamüpata, tuquite 
ꞌesimüpepeta, quiecarisieta, 

291
tixaü mepücanesihetaxei niuqui 
nexüatüacame xeimematü, teüteri 
nevacuyataneme. 13 Mepücayüvave 
memiseiriyani yuniuqui que 
memüteniuquixie nehepaüsita hicü. 
14 ꞌIpaü nepümatitahecüatüaniqueyu, 
ne ꞌiya huyeta netiviyatü 
nepütiꞌuximaya tatevarima 
vacacaüyarisie mieme, sepa müme 
xaüsie tiviyacame memüxata ꞌiya 
huye. Yuri nepütiꞌeri naitü que 
mütiutiꞌutüarie ꞌinüari xapayarisie 
texaxatamete vaxapayarisie. 
15 ꞌImetütü vahepaü yuri que 
memüteꞌerie metaꞌicuevatü, 
neta yuri netiniꞌerieca müpaü 
netitaꞌicuevatü Cacaüyari 
müvaranucuꞌuitüani müquite, 
heiseriemecü yamemüteyurie, 
heiseriemecü yamemücateyurie 
yunaime. 16 Mücücü 
yanetinicuvauneni neꞌiyari 
mücanesitatienicü naime hepaüsita, 
sepa Cacaüyari hepaüsita, sepa 
teüteri vahepaüsita.
17 Ne tumini nenicuxeürieni 
neteüterima vahesie mieme. 
Yapaümexa viyari müpaü 
netiniyurienecaitüni. ꞌArique ꞌuva 
neninuani neꞌeꞌütü. 18 Müpaü 
netiyurienecacu hipatü Huriyusixi 
ꞌAsiyatari menenetaxeiya tuquita 
neneꞌitiecame. Yumüiretü 
teüteri ꞌamepücaꞌuꞌuvacai 
neꞌaurie, nepücavaxamuriecai. 
19 Neuyeveca memüꞌaxüani 
ꞌahüxie müme, reuyevese 
müme memüniuquixieni que 
memüneteniuquimanique. 20 Mesü, 
ꞌime ꞌena yamequeꞌutiyuaneni tita 
memüteꞌucaxei mücatiheiserie 
quepaucua ne nemutivecai ꞌisücate 
vahüxie, 21 tita memüteꞌucaxei 

Nüꞌarisixi 24 ,  25
xeime neniuqui hepaüsita que 
nemütiuhiva vahüxie neꞌutivetü 
müpaü neꞌutaitü, Müquite 
meꞌanucuꞌume nemütiꞌeriecü, 
ꞌayumieme xehesüa neniꞌinüasieca 
hicü.
22 Mericüsü Perixi heiseriemecü 
tinimaicaitüni ꞌiya huye hepaüsita. 
ꞌAyumieme müpaü tinivarutaꞌeiya, 
Nuayu Risiyaxi xei miriyari cuyaxi 
tivaꞌaitüvame, nepiꞌinüatani xeniuqui. 
23 Tinitaꞌaitüani xei sienituyari 
cuyaxi tivaꞌaitüvame miꞌüviyanicü, 
miꞌuxipitüacacü, mücavanenacacü 
hesüana miemete memiparevienicü 
hesüana memüꞌaxenicü.
24 Mericüsü yapaümexa ꞌanucayacu, 
Perixi mana niuyeicacaitüni yüꞌüitatü 
Rurusiramatü mühuriyutücai. Yuꞌaurie 
nitacuevieni Papuru, niꞌeniecaitüni 
ticuxatame yuri que mütiꞌerie 
Cürisitu Quesusisie. 25 Ticuxatacacu 
tita mütiheiserie hepaüsita, tevi 
que mütiyünüꞌa hepaüsita, tevi que 
mütitaꞌinüasieni hepaüsita, Perixi 
pümacai. Müpaü tinitahüave, 
Hicürixüa quenemie. Quepaucua tucari 
nemühüca neꞌaurie nepümasitacuevieni. 
26 Siepüre nicueviecaitüni Papuru 
miꞌüitüaniquecai tumini ꞌiya 
mixünacü ticuꞌerivatü. ꞌAyumieme 
müixa yuꞌaurie pitacuecuevivacai, 
tinicuxatacaitüni hamatüana. 27 Huta 
viyari ꞌuyurieca Perixi niuyupata. 
Purusiyu Pesitu ꞌisücame nayani. 
Perixi vanaquiꞌaritüamütü Huriyusixi, 
ꞌayumieme hüacame necuꞌeirieni 
Papuru.
Papuru que mütitahüavimücücai 
Sesaxi
25  Mericüsü Pesitu nuaca 
haque mehüritüariecai, 

Nüꞌarisixi 25
hairieca tucari ꞌayeꞌacu, Sesareya 
heyeyaca Querusaremesie ninuani. 
2 Maraꞌacate memühüritüariecai 
Huriyusixi vaꞌuquiyarima hüxiena 
meniuꞌaxüani metehecüatatü 
Papuru hepaüsita. Menitavavirieni 
3 müpaü meꞌutiyuatü, ꞌAixüa 
petiucaꞌiyaritü Querusaremesie 
quenanunüꞌa Papuru. Müme 
meneicueviecaquecaitüni 
meꞌimienique huyeta 
ꞌuyemieme. 4 Pesitu masi müpaü 
tinivarutaꞌeiya, Sesareyasiepai 
nepeiꞌüviyani Papuru. Ne 
yareutevitü mana nepümie. 
5 Xesata miemete teyüvavemete 
nehamatü mequeꞌuhuni, müme 
mequeheniuquixieca hepaüsitana, 
xüca tixaütü catiheiserietüni ꞌicü 
tevi hepaüsita.
6 Mana müixa pücaꞌuyuri, 
ꞌatahaica tucari xeicüa ya 
tamamata. ꞌArique Sesareyasie 
neyani. ꞌUxaꞌarieca yuꞌuveni 
haque müreꞌinüatacai ꞌacaitü 
tinivarutaꞌaitüani memiꞌatüanicü 
Papuru. 7 Mana nuacu ꞌauriena 
meniyuxeürieni Huriyusixi 
Querusaremesie miemete. Vaüca 
türücavimecü metenexeiyacaitüni 
memüniuquixienicü hepaüsitana. 
Mepüyutatexie meꞌiseiriyatü 
yuniuqui. 8 Papuru müpaü 
tiniutaniuni yuhesie mieme, 
Huriyusixi vaꞌinüari niuquiyari 
hepaüsita, tuqui hepaüsita, Sesaxi 
hepaüsita, ꞌasinepücatiuyuri 
ꞌaxa tiꞌaneme, ꞌutaitü. 
9 Pesitu vanaquiꞌaritüamütü 
Huriyusixi müpaü tinitaꞌeiya 
Papuru, Petiꞌavaüriya 
Querusareme pemüyemie 
mana nemümasitaꞌinüatacü ꞌicü 

292

niuquixiya hepaüsita. 10 Papuru 
müpaü niutayüni, Ne Sesaxi 
ꞌuvenieya hüxie xeicüa ꞌaneputiveni 
nemüꞌinüasienicü. Mana xeicüa 
peuyevese nemüꞌinüasieni. ꞌAxa 
nepücavaruyuri Huriyusixi, 
heiseriemecü que pemütimate 
ꞌecü. 11 ꞌAxa xüca netiuyurienique, 
tixaü xüca netiuyurienique 
que müreuyevese nemümünicü, 
nepücanecuꞌimavaniqueyu 
nemümünicü. Mesü xüca 
tixaütü catihücütüni ꞌicü que 
memüteniuquixie nehepaüsita, 
xevitü tixaü pücayüve 
münesiyetuani vanaquiꞌaritüamütü. 
Necanitahüavimücü Sesaxi. 12 Hicü 
Pesitu varutahüaveca ꞌimavamete 
müpaü tinitaꞌeiya, Sesaxi 
petitahüavimücü ꞌacu. Mericüte, 
Sesaxisüa pecaniyemieni.
Papuru que mütiꞌatüarie 
ꞌAcüripa Verenise vahüxie
13 Mericüsü müixa 
tucari ꞌanucayacu, cuiepa 
tiꞌaitame ꞌAcüripa mütitevacai 
Verenisematü meneicuꞌivata 
Pesitu Sesareyapai. 14 Yapaümexa 
tucari mana mepuyuri. Pesitu 
tinicuxaxatüvacaitüni cuiepa 
tiꞌaitame Papuru hepaüsita, 
müpaü ꞌutaitü, Xevitü tevi ꞌuva 
pucuꞌeiriva Perixi mivi menutahüa. 
15 Querusaremesie nehetaꞌacu, 
hepaüsitana meteniutahecüata 
maraꞌacate memühüritüarie, 
Huriyusixi vaꞌuquiyarima, 
menesivavirietü manutahüiyanicü. 
16 Nesü müpaü netinivarutaꞌeiya, 
Xumatari tatutuyari müpaü 
pücaꞌane, tepücaꞌiyetuani ꞌuqui, 
hüxiena mecaꞌaxüavavecacu cuxi 

293
müme hepaüsitana memüniuquixie, 
cayüvecacu cuxi yuhesie 
mieme mütaniuni vaniuquixiya 
ꞌhepaüsita. 17 ꞌUva meꞌuꞌaxüacu, 
ꞌayumieme ꞌenepücareuterixü. 
ꞌUxaꞌarieca ꞌisücame ꞌuvenieyasie 
haque nemüraꞌinüata 
neꞌayerüca, nenivarutaꞌaitüani 
memevitünicü ꞌiya ꞌuqui. 18 Müme 
memüniuquixiecai quepaucua 
memanucuꞌui, mepücaniuquixiecai 
ꞌaxa mütiꞌane mütiuyuricü, que 
nemütimaicai ne. 19 Niuqui 
xüatüaricacü xeicüa tita 
memüteꞌayexeiya hepaüsita 
xeime Quesusi hepaüsita 
mümüquicai, Papuru ꞌayeniereme 
müxatacai, mücücü püta 
meniniuquixiecaitüni hepaüsitana. 
20 Nesü ꞌasinepücatimaicai ꞌicü 
niuqui hepaüsita. ꞌAyumieme 
müpaü netinitahüave, Petiꞌavaüriya 
Querusaremesie pemüyemie mana 
pemeꞌinüasienicü ꞌicü hepaüsita. 
21 Papuru caneniutavavirieni 
nemiꞌüviyanicü, tiꞌaitame 
ꞌAucusitu miꞌenienique. 
ꞌAyumieme netinivarutaꞌaitüani 
memiꞌüviyanicü Sesaxisüa 
nemenunüꞌanique. 22 ꞌAcüripa 
müpaü tinitahüave Pesitu, Nesüari 
necaniꞌenieniqueyu ꞌiya tevi. 
Müpaü niutayüni, Mericüte ꞌuxaꞌa 
pecaniꞌeniemücü.
23 ꞌUxaꞌarieca meniuꞌaxüani 
ꞌAcüripa Verenisematü cuini mieme 
meteꞌuniütü memamarivavetü. 
Mana mürayutiꞌenieritüre 
meneutahaxüani xei miriyari 
cuyaxi tevaꞌaitüvamete 
vahamatü, ꞌuquisi quiecatari 
memüvaꞌuquiyarimatücai 
vahamatü. Pesitu tinivarutaꞌaitüani 

Nüꞌarisixi 25 ,  26
memevitünicü Papuru. 24 Hicü 
Pesitu müpaü niutayüni, Tiꞌaitame 
ꞌAcüripa, xemeta yunaitü tahamatü 
xemüyucuxeüri ꞌuquisita, manari 
xenixeiyani que müꞌane hepaüsita 
vaüriyarica memünesiꞌupitüa 
yunaitü Huriyusixi teüteriyari 
Querusaremesie ꞌuvata, müpaü 
meteꞌuhivatü quename ꞌaixüa 
caꞌane mayeyurini. 25 Ne tixaütü 
nepücatiucaxei que mütiuyuri 
que müreuyevese mumünicü. 
ꞌIyasü yamütitahüavimücücaicü 
ꞌAucusitu, ne yanepütinemaicai 
nemenunüꞌanicü. 26 Niuqui 
müheiserie nepücahexeiya 
nemitiꞌutüirienicü cuiepa 
tiꞌaitame. ꞌAyumieme neniꞌatüani 
xehesüa, ꞌahesüatütü tiꞌaitame 
ꞌAcüripa, peꞌitiꞌinüatayu tixaütü 
nemürexeiyanicü nemütitiꞌutüanicü. 
27 Timaivemepaü nepücayüniqueyu 
xüca xeime nehenüꞌanique hüacame, 
necatihecüatatü que mütiniuquim
arie.
Papuru yuhesie mieme que 
mütiutaniu ꞌAcüripa hüxie
26  Mericüsü ꞌAcüripa müpaü 
tinitahüave Papuru, 
Pecanipitüarieca ꞌahesie mieme 
pemütaniunicü. Papuru yumama 
ꞌutaseraca müpaü niutayüni, 
2 Neuxei tiꞌaitame ꞌAcüripa, 
nenetemaviecame nepüneꞌeri 
ꞌahüxie nemutaniucü hicü naime 
Huriyusixi que memüneteniuquima 
hepaüsita. 3 Huriyusixi naime 
vayeiyari mücü vaniuqui que 
memütexüatüa pecatinimaica 
ꞌaixüa ꞌanemecü. ꞌAyumieme 
nepümativaviri pemünesiꞌenienicü 
pecaꞌuxivetü.

Nüꞌarisixi 26

Papuru que mütiuyeicacai meripai
4 Mericüte yunaitü 
Huriyusixi mecanenimaica que 
nemüticuyeicacai neteüterima 
vasata Querusaremesie, 
matüaripai temaicüyaripai 
que nemüticuyeicacai. 5 Müme 
matüaripai memünesimaicai 
xüca metehecüatanique, müme 
müpaü meniutiyuaneniqueyu ne 
que nemüticuyeicacai Pareseusixi 
vahesie netiviyatü. Pareseusixi 
tita temütehayexeiyasie yeme 
yamepütecahu. 6 Hicü yuri 
netiꞌerietü nemüticueviecü tita 
Cacaüyari mütivarutahüavixü 
tatevarima mütivaminiquecai, 
ꞌayumieme ꞌuva neputive 
neꞌinüasietü. 7 Yunaitü tateüterima 
tamamata heimana yuhutatü 
nuivarite temühüme tucaricü 
tücaricü ꞌuximayasicayacü 
teꞌeyexeiyatü cuini mieme 
teneicuevieca Cacaüyari siparasü 
xüca müpaü tetepitüarieca. Neuxei 
tiꞌaitame, ne yuri nemütiꞌeriecü 
müpaü neticuevietü, ꞌayumieme 
nehepaüsita mepüniuquixie 
Huriyusixi. 8 Titayari xeme 
xecateyüvave yuri xemüteꞌerieca 
quename Cacaüyari 
varanucuꞌuitüani müquite.
Papuru que mütivaruveiyacai
9 Neri heuyevecame 
nepüꞌeriecai vaüca ꞌaxa 
nemiyurienicü que müꞌane 
Quesusi Nasaretitanaca mühücü. 
10 Müpaüta netiniyurienecaitüni 
Querusaremesie. 
Yumüireme Cacaüyari 
teüterimama casariyanata 

294

nepüvaranutaxürüvacai, 
maraꞌacate memühüritüariecai 
heiserie menesiꞌupitüacu. 
Mecuiꞌivarümecacu, neniuqui 
nepeuyequesacai vahepaüsita. 
11 Naime tuquiteta müixa 
nepüvaranutaxürüvacai, 
vaüriyarica nepüvapitüacai ꞌaxa 
memutiyuanenicü Quesusi 
hepaüsita. Vaücava nevahecatü 
necanivataveveiyacaitüni hipame 
quiecaritesie.
Taꞌaurie que mürave Papuru 
(Nüꞌar i six i 9:1‑19; 22:6 ‑16)
12 Mericüsü maraꞌacate 
memühüritüariecai heiserie 
menesiꞌupitüacu menesiꞌuhüritüacu 
Ramasicusie neneyani. 13 Neuxei 
tiꞌaitame, tuca huyeta neꞌuyemietü 
nenixeiya hecüariya taheima 
mieme masi que taupaü 
xavatüme neꞌaurie ꞌacuxavatüme, 
nehamatü memuꞌuvacai 
vaꞌaurieta. 14 Tanaitü cuiepa 
tepatixüri. Ne xeime neniuꞌenieni 
müpaü münetiutahüavixü 
Hepürayusixi vaniuquicü, 
Sauru ꞌacu, Sauru, titayari 
penetiuveiya. Pümasiꞌucucuine 
pemücaꞌavaüriyacü, 
pemütiꞌaquesinacü peꞌanaseivatü 
tisevemecü. 15 Nesü müpaü 
netinitahüave, Que pepüpaicü ꞌuqui. 
Tiꞌaitame müpaü netayüni, Nesü 
necaniquesusitüni pemünesiꞌuveiya. 
16 Hicürixüa quenanucuquexi, 
ꞌaꞌücacü queneuveni. ꞌIcü 
ꞌayumieme pepünesiꞌuxei, 
pemanayexeiyariecü netupiri 
pemayanicü, pemütihecüatanicü 
que pemünetiuxei que 
pemünetixeiyanita. 

295
17 Nepümasitavicueisitüani 
ꞌateüterima vasata 
memücahuriyusixi vasata, müme 
vahesüa nemananunüꞌamücü 
18 pemüvaranutanenieritüvanicü, 
yüriya mecuꞌeirieme hecüariyasie 
memüteviyanicü, Cauyumarie 
türücariyaya mecuꞌeirieme 
Cacaüyarisie memüteviyanicü, 
tita ꞌaxa memüteyurie 
memüteheuyehüviyarienicü 
nehesie yuri meteꞌerietü, 
vahesie mütinaquenicü tita 
memütetanaquiꞌerieni müme 
nemüvarupataxü nehesie mieme.
Papuru que müticamiecai 
tita mütiuxeisie
19 ꞌAyumieme tiꞌaitame ꞌAcüripa, 
yaneticamietü nepatüa que 
nemütixei taheima mieme. 
20 Masi yunaime Ramasicutari 
meri, ꞌarique Querusaremetari, 
naisarie Cureya cuieyarisie 
miemete, memücahuriyusixita 
netinivahecüatüacaitüni 
memütehayevanicü que 
memüteyurie taꞌaurie 
meꞌaxürieme Cacaüyarisie 
memüteviyanicü, yameteyurietü 
müme memüteꞌuhayevaxü que 
memüteyuriecai vahesie que 
mütinaque yamemüteyuriecacü. 
21 ꞌAyumieme Huriyusixi tuquita 
menesiꞌuviyaca yumamacü 
mepünesimieniquecai. 22 Cacaüyari 
nesipareviecacu hicüque, ꞌena 
neputive netivahecüatüatü 
teüteri teꞌaitamete yunaime. 
Muisexi, texaxatameteta 
que memutiyuanecai que 
mütiyüniquecai, müpaü 
xeicüa nepaine, 23 quename 

Nüꞌarisixi 26
heuyevecai Cürisitu müticuinecü 
nehaitü, quename mücü meri 
ꞌanucuqueca müquite vasata, 
vatahecüatüaniquecai tateüterima 
memücahuriyusixita hecüariya 
hepaüsita, müpaü neꞌutaitü.
Papuru yuri que 
mütiꞌeritüamücücai ꞌAcüripa
24 Mericüsü müpaü ꞌutayücu, 
Pesitu carima müpaü tinitahüave, 
Papuru pepücaꞌamatesüari. Vaüca 
pemütiꞌaꞌüquitüacü pepütixamurie. 
25 Papuru müpaü tinitahüave, 
Tixaüsietü Pesitu pemütürücaüye, 
ne nepücatixamurie. Que 
nemüticuxata, neniuqui yuri paine, 
timaiveme niuquieya pühücü. 
26 Cuiepa tiꞌaitame ꞌicü nai pütimate, 
necamatü yanetinehüaveni 
ꞌiya. ꞌIcü camaicame nepücaꞌeri, 
sicurita yapücatiuyü ꞌicü. 
27 Neuxei tiꞌaitame ꞌAcüripa, 
yuri petiꞌerie ꞌecü texaxatamete 
vaniuquisie. Ne necatinimaica yuri 
pemütiꞌerie. 28 ꞌAcüripa müpaü 
tinitahüave Papuru, Cari yapaucua 
Cürisitiyanupaü netiyurieneme 
pepünesiꞌayeitüaniqueyu. 29 Papuru 
müpaü tinitahüave, Nenevieri 
nepipitüaniqueyu Cacaüyari, sepa 
yapaucua sepa yapaümexa tucaricü, 
ꞌecüri yunaitüta xemünesiꞌenie 
hicü, xücatüma nehepaü xeꞌanenetü 
xehacüneque, ꞌicü tepüa xeicüa 
xecahexeiyatü cümana nemühüa.
30 Hicü müpaü ꞌutayücu, cuiepa 
tiꞌaitame ꞌisücameta Vereniseta 
vahamatü memateita menanucuꞌuni. 
31 Meꞌanuyecüneca yunaitü 
yameteniyücühüavecaitüni 
müpaü meꞌutiyuatü, ꞌIcü 
tevi ꞌasipücatiuyuri que 

Nüꞌarisixi 26 ,  27
müreuyevese mümünicü 
manutahüiyacü. 32 ꞌAcüripa 
müpaü tinitahüave Pesitu, ꞌIcü 
tevi püyüveniqueyu müxünarieni, 
xüca caꞌitahüavimücünique Sesaxi 
xeicüa.
Papuru que mürenüꞌarie Xumasiepai
27  Mericüsü quepaucua 
Pesitu yamütiuyuma 
temüyehucü naviyasie ꞌItariyapai, 
mepüvayetua Papuru hipame 
memanutaxüriyacai vahamame. 
Vahepaüsita menihüritüani xei 
sienituyari cuyaxi tivaꞌaitüvame 
Curiyuxi mütitevacai. Cuyaxi 
müvaravitücücai ꞌAucusitu 
Cuyaximama mepütetetevacai. 
2 Naviya ꞌAruramitiyusie 
pümiemetücai. ꞌAsiya cuieyari 
tesita niuyeyeicacaitüni. Mana 
teꞌacayaxeca tecanecüne. 
Tahamatü niuyeicacaitüni 
ꞌArisitaricu Tesarunicatanaca 
Maseruniya cuieyarisie 
mümiemetücai. 3 ꞌUxaꞌarieca 
Siruni tenetaꞌaxüani. ꞌIya 
Curiyuxi ꞌaixüa tiniucaꞌiyaricaitüni 
Papuru hepaüsita. Nipitüani 
menuanicü yuhamicuma 
vahesüa memiparevienicu. 
4 Manarita tepeyecü, Sipüre 
ꞌaurie temücaꞌenisitüariecaisie 
tecaniuyecüne tahepa 
mayeꞌecacaicü. 5 Haramara 
ꞌutüa teniuyecüne Sirisiya 
ꞌaurie Pamüpiriya ꞌaurie. Mana 
tenetaꞌaxüani Mira Risiya 
cuieyarisie.
6 Xei sienituyari cuyaxi 
tivaꞌaitüvame mana neitaxeiya 
naviya Herecanitüreyasie mieme 
ꞌItariyasie müyemiecai. Mücüsie 

296
cataneutahatüani. 7 Müixa tucari 
ꞌaxücai mana tepuꞌuvacai. Haveri 
mieme tenetaꞌaxüani Cüniru 
hüxie. ꞌEca mütasiꞌanutavayacaicü, 
mana teneyecüne. Cüretatüa 
teniuyehucaitüni, viye manucasuri 
Sarumune müracuteva ꞌaurie 
teniuyecüne. 8 Mana haveri mieme 
xeicüa tenanuyenexüani. ꞌArique 
tenetaꞌaxüani Visi Müracuꞌane 
Mürayutituiva müracutevasie. Mana 
nehuracaitüni quiecari Raseya 
müracuteva. 9 Hicü müixa tucari 
ꞌanucayacu, nicuerivaꞌanecaitüni 
naviya, manutiyacaicü Huriyusixi 
vahaquiya. Papuru nivarutaꞌimaiya 
10 müpaü tivacühüavetü, Neuxei, 
ꞌipaü nepütimate, xeꞌica naviyata 
pütatümaiyarieni peuyeveni, 
tameta tepütatümaiyarieni 
tepeuyexürieni texücayehuni. 
11 Xei sienituyari tivaꞌaitüvame 
masi nivaruꞌenieni naviya 
mücuyuitüvacai naviya 
cusiyarieyamame, Papuru 
que mainecai pücaꞌiꞌeniecai. 
12 Müratiꞌicapiva pücatinaquequecai 
muhaütüsie. ꞌAyumieme yumüiretü 
mepüyuꞌenie memüyehucü 
mana, siparasü Penisesie xüca 
meyüvavenique memetaꞌaxüani, 
mana memütitenicü muhaütüsie. 
Penisi catinacutevaca haque 
müratiꞌicapiva Cüretasie. Tasutüa 
taꞌutata payeꞌeca tahepa.
Vitari que mütivarutayuitüvacai 
haramarasie
13 Mericüsü taserieta ꞌayeꞌecacacu, 
tita memüteheuyehüacai 
meteꞌutanaquiꞌerieme 
mepüyuꞌeriecai. Meꞌenatihanaca 
tihaname, Cüreta ꞌaurie 

297
mepayenexüa. 14 Yareutevitü 
carima ꞌupacane ꞌeca teücapaü, 
Taꞌutata Mieme titevatü ꞌeca. 
15 Naviya niuviya. Teꞌutatatexieca 
taꞌaurie temehüanicü tahepa 
mayeꞌecanicü, tepihayevaxü. 
Tahüxie tepuꞌenixüaximecai. 16 Cuie 
hapa müyema hetüa Cüraura 
müracutevatüa teꞌanuyenexüaca, 
haveri mieme xeicüa 
tepüyüvavecai temiviyacü canuva 
ꞌesimüpe. 17 Mehenatihanaca 
menenacahüaxüani naviya 
caunari meꞌanacavütüaca. 
Mepümamacai capa Sirite 
xiecariyarisie meteꞌutavaxüanicü. 
Yucarüpa mecaxüraca, 
müpaü meꞌanenetü yuhüxie 
meniuꞌenixüaximecaitüni. 18 Vitari 
yemecü pütasiꞌutayuitüvacai. 
ꞌUxaꞌarieca yuꞌica menanatixürieni. 
19 Hairieca tucarisie tamamacü 
naviya piniteya tetenanatixürieni. 
20 Müixa tucari tau pücahecüacai, 
xuravesixi mepücahecüacai. Vitari 
pücatihayevamücücai. Müixa 
tucari ꞌanucayacu tetavicueniqueme 
tepücataꞌeriecairi.
21 Hicü müixa tetahaquiecacu, 
ꞌana Papuru vahixüapa ꞌutaqueca 
müpaü niutayüni, Neuxei, 
ꞌaixüa caniꞌaneniqueyu xüca 
xenesiꞌuꞌenienique yanemainecaicü 
Cüretasie temücaheyecünecü ꞌipaü 
tetatümaiyarietü teteheuyexürietü. 
22 Hicüsüari nepaine, 
xequeneyutemamavieca. Xevitü 
xeme yutucari pücatatümaiya, 
naviya xeicüa peuyeveni. 23 Tacai 
yüvicüta ꞌiya que müꞌanesüa 
nemümieme hesiena mieme 
nemütiꞌuximaya Cacaüyari 
niuquieya tuayame neꞌaurie 

Nüꞌarisixi 27
puvecai. 24 Müpaü niutayüni, 
Papuru ꞌacu, pepücamaca. 
Neuyeveca Sesaxi hüxie 
ꞌapemutiveni. Camü Cacaüyari 
pümasiꞌupitüa yunaime ꞌahamatü 
memuꞌuva naviyasie. 25 ꞌAyumieme 
nepaine, xequeneyutemamavieca. 
Ne yuri nepütiꞌerie Cacaüyarisie 
quename müpaü tiyüni que 
nemütiutahüavarie. 26 Cuie hapa 
müyemasie tepütixüriyani xeicüa 
tame.
27 Hicü tamamata heimana 
naurieca tucarisie yüvicüta tahüxi 
tepeutacüne haramara ꞌAruriyaticu 
müracutevasie. Tücari hixüapa 
yacütütü naviya vequemete cuie 
hehurame mepüꞌeriecai. 28 Caunari 
ꞌinüariyari meneucavivieni yuhetüa. 
Menitiꞌinüata xei teviyari mamayari 
heucatevame. Yareutevitü hutarieca 
meneicavivieni, tamamata heimana 
ꞌauxüme mamayari meniutiꞌinüata. 
29 Menimamacaitüni tetesie 
tetetivaxüaniqueme meꞌerietü. 
Nauca tehapanameteyari cüsapana 
mehavütüaca, xücatüma ꞌucatareque 
meteniyücühüavecaitüni. 30 Naviya 
vequemete metenicuvautüvecaitüni 
que memüteyutaꞌunacü naviyasie. 
Canuva ꞌesimüpe meneucatuani 
haramarasie yameꞌutiyuatü 
meteꞌitavatü quename hüxienapai 
tehapanamete meꞌanuhanaquecai. 
31 Papuru müpaü tinivarutahüave 
xei sienituyari cuyaxi tivaꞌaitüvame 
cuyaximame, ꞌIme xüca naviyasie 
mecayuhayeva, xepücayüvaveni 
xemütavicueni xeme. 32 Cuyaxiri 
canuva ꞌesimüpe caunariyari 
menexitexüaniri, mana niucaveni.
33 Mexi cuxi catucaritücai, Papuru 
nivatuicacaitüni yunaime ꞌinüa 

Nüꞌarisixi 27 ,  28
memüticuanicü, müpaü ꞌutaitü, 
ꞌIcü tucarisie tamamata heimana 
nauca tucari xepuyuri xetaꞌicuevatü 
xecatecuatü. 34 ꞌAyumieme nepaine, 
ꞌicuai xequeneutanaquiꞌeriri. Mücü 
ꞌapuve xemütavicuenicü. Xevitü 
xeme xei cüpayari yumuꞌusie 
pücaheuyehüani. 35 Müpaü ꞌutayüca 
pa ꞌutiꞌüca pamüpariyusi nipitüani 
Cacaüyari yunaime vahüxie. 
ꞌItitaraca, nisutüani ꞌicuatü. 
36 Mümeta meniyuvaüriya, ꞌicuai 
meniutanaquiꞌerieni. 37 Tanaitü 
naviyasie temüyetecai huta 
sienituyari heimana haica teviyari 
heimana tamamata heimana 
ꞌataxevitü tecanipaümecaitüni. 
38 Teꞌutihuxacari ꞌicuaicü, naviya 
tenaꞌexanariya tehenatixürieca 
türicu haramarasie.
Naviya que mütiutatümaiyari
39 Mericüsü tau hanecu, cuie 
mepücamaicai. Yusicuriviyame cuie 
mepuxei haque macuxiecariyacai. 
Cuiepa mepeitihüaniquecai 
naviya xüca meyüvavenique. 
40 Tehanamete meniutatuani, 
menicuꞌeirieni haramarasie. 
Mexicuxirita ꞌitunisitüvame 
caunariyari meniuxüna. Carüpa 
ꞌesimüyeva metixüraca, cuiepa 
menitinexüaximecaitüni. 
41 Haramara mayunaquesie 
meniuꞌaxüani. Muva cuiepa 
menatinexüani. Surieya cuiepa 
neuhani, mana niyuhayeva niuseire. 
Cüsapana nitaꞌunirümecaitüni 
türücariyacü. 42 Hicü hipatü 
cuyaxi menivacuicucaitüni 
memanutaxüriyacai, capa xevitü 
tavicuenicü ꞌuhauximetü. 43 Xei 
sienituyari cuyaxi tivaꞌaitüvame 

298

masi pitavicueisitüamücücai 
Papuru. ꞌAyumieme nivarutanenani 
ꞌasimemücateyurienicü que 
memaitücaitei. Nivaꞌaitüacaitüni 
müme memahauvavecai 
memeucasunaxüanicü meri, cuiepa 
memütinexüanicü, 44 hipatüta 
ꞌarique cüyesie hipatü naviyasie 
miemetesie ꞌamemütinexüanicü. 
Müpaü meteꞌuyurieca yunaitü 
meputavicuei cuiepa meꞌutaꞌaxüaca.
Papuru que mütiuyeicacai Maritasie
28  Mericüsü teꞌutavicueca, 
ꞌanaque tetenetimani 
Marita müracutevacai cuie hapa 
müyemacai. 2 Teüteri muva miemete 
yemecü ꞌaixüa meteniuꞌiyaricaitüni 
tahepaüsita. Meniutinaini, muva 
metaniꞌatüani tanaime müviyecaicü 
muhaütücaicü. 3 Hicü Papuru 
necucüꞌeni, taipa nenutixürieni. 
Cu macuxücasie heyeyaca, 
mamayasie niqueni. 4 Teüteri 
muva miemete meꞌixeiyatü cu 
mamayasie haviecame, müpaü 
meteniuyutahüave yunaitü, Nusenu 
ꞌiya tevi xüari tiyumemivame 
canihücütüni, sepa mutavicuei 
haramarasie, heiserie pücapitüari 
ꞌayenieretü müyuhayevacü. 5 Masi 
ꞌiya yumama niutasique. Cu taipa 
neuveni. Tixaü ꞌasipücaꞌuꞌitüari. 
6 Müme mepicueviecai müpaü 
metecuꞌerivatü, Tietüsü tahaimücü, 
müquitü cavemücü yapaucua. 
Meꞌicueviecacu meꞌiꞌixüariecacu 
müixa, ꞌasipücaꞌuyü. ꞌAyumieme 
yücü meteniyücühüaveni. Müpaü 
meteniutiniutücüne, Xüari 
canicacaüyaritüni. 7 Mericüsü 
mana hurava cuie nicumacaitüni, 
Pupiriyu mütipinieyatücai. 

299
Yunaime haramarasie 
müyema cuiepa memütamacai 
püvaꞌuquiyaritücai ꞌiya. 
Tasiꞌutanaquiꞌerieca haica tucari 
ꞌaixüa tiucaꞌiyaritü pütasiꞌupitüa 
haque temeꞌaxüani. 8 Pupiriyu 
quemasieya hüiyacü hacuisicü 
ticuyetü ꞌaniucateitüni. Papuru 
hesüana neutahani, yutanenevieca 
heimana ꞌutimeca nenayehüani. 
9 Müpaü tiuyücu, haramarisie 
müyema cuiepa memütamacai 
hipatü tecuicuicate meniuꞌaxüani, 
meniutiꞌuhayemarieni. 10 Müme 
vaücava metatenimicuacaitüni. 
Teyehuximecacu mepütatemicuacai 
tita temüteheuyehüacai.
Papuru que müretaꞌa Xumasie
11 Hicü haica meseri ꞌutixücu, 
naviyasie tenecüne. Haramarasie 
müyema cuiepa nitiheteitüni 
mücü naviya muhaütücaisie. 
Herecanitüreyasie pümiemetücai, 
Vavarixi püꞌinüarieyatücai. 
12 Siracusa tehetaꞌaxüaca, 
haica tucari tepütahayevacai. 
13 Mana teheyecüneca, 
Requiyu tenetaꞌaxüani. Xei 
tucari ꞌanucayacu, taserieta 
paꞌecacai. Hutarieca tucarisie 
Puteuri tenetaꞌaxüani. 14 Mana 
tenivaretaxeiya taꞌivamarixi. 
Müme mepütasiꞌutaꞌinie ꞌatahuta 
tucari temüyurienicü vahesüa. 
Müpaü teteꞌuyurieca, Xumasie 
tenetaꞌaxüani. 15 Taꞌivamarixi 
mana miemete meniꞌenanacaitüni 
tahepaüsita. Menayenexüani 
metasiꞌanucunaqueque ꞌApiyu 
Pürasayarisiepaitü, Haica 
Canitinayari Macuꞌupai. Papuru 
varuxeiyaca, pamüpariyusi 

Nüꞌarisixi 28
nipitüani Cacaüyari. Vaüca 
niyuvaüriyacaitüni. 16 Xumasie 
teheutahaxüacu, xei sienituyari 
cuyaxi tivaꞌaitüvame nivayetuani 
memanutaxüriyacai cuya 
mühüritüariecaisüa. Papuru 
niupitüarieni yuxaüta mecanicü 
cuya ꞌiꞌüviyamematü.
Papuru que müticuxatacai Xumasie
17 Mericüsü hairieca 
tucarisie Papuru yuhesüa 
nivarutaꞌinieni müme Huriyusixi 
memüvaꞌuquiyarimatücai. 
Meꞌuꞌaxüacu müpaü 
tinivarutahüave, Neuxei ꞌivamarixi, 
sepa ꞌasinemücatiuyuri teüteri 
vahepaüsita, tatevarima vatutuyari 
hepaüsita necaꞌuxivaꞌatü, 
nepüyetuiya Querusaremesie 
nehüatü Xumatari vahesüa. 
18 Müme vaꞌisücate menesiꞌuꞌenieca 
menenixünacucaitüni 
ꞌasinemücatiuyuricü que 
müreuyevecai nemümünicü. 
19 Huriyusixi memeuniucacaicü 
neniuqui hepaüsita, 
ꞌayumieme vaüriyarica 
nepihüavimücücai Sesaxi, 
sepa neteüterima vahepaüsita 
tixaütü nemücarexeiyacai 
nemütiniuquixienicü. 
20 ꞌAyumiemericü nenixetaꞌinieni 
tahüxi temütinenierenicü 
nemütixecuxaxatüvanicü. Yuri 
netiꞌerietü nemicueviecü tita 
ꞌIxaherisixi temütecuevi, ꞌayumieme 
ꞌicü tepüa nepaꞌü. 21 Mümesü 
müpaü metenicühüaveni, Tame 
xapate tepüꞌcaꞌutanaquiꞌerivave 
Cureyasie miemete ꞌahepaüsita. 
Xevitü taꞌivama pücanuave 
ꞌaxa tatihecüatüatü ꞌaxa 

Nüꞌarisixi 28
ticuxatatü ꞌahepaüsita. 
22 Tecamaniꞌenieniqueyu que 
pemüticuꞌeriva. ꞌIyasie memüteviya 
vahepaüsita ꞌicü xeicüa tepütemate, 
naisarie ꞌaxa metenicuxasivani.
23 Mericüsü tucari 
menipitüani memüꞌaxüanicü. 
Hesüana manucateisie 
yumüiretü meniuꞌaxüani. 
Tinivacuxaxatüvacaitüni 
tivahecüatüatü que mütiꞌane 
Cacaüyari tiꞌaitametücacu, yuri 
tivaꞌeritüamütü Quesusisie, 
Muisexi ꞌinüariyaricü 
texaxatamete vaxapayaricü 
ꞌiseiriyatü yuniuqui. ꞌAmanamecü 
mütiucatarixü ꞌacayunecuque 
tinicuxatacaitüni. 24 Hipatü 
meniꞌeniecaitüni niuquieya, hipatü 
yuri mepücateꞌutaꞌerie. 25 Yunaitü 
yaxeicüa mecateyücühüavetü 
meneutayeixüani, xei niuquiyari 
ꞌutaniucu Papuru ꞌipaü ꞌutaitü, ꞌIyari 
Mütiyupata ꞌaixüa caniutayüni, 
Quisariyaxi tixaxatame müpaü 
tivacühüavecacu tatevarima,
  26 ꞌIcü teüteri vahesüa quenemie, 
müpaü quetinivaretahüavi,
Yemecü xepüꞌenanani peru 
tixaü xepücateꞌenieni.
Yemecü xepüneniereni peru 
tixaü xepücatexeiya.

300

  27 ꞌIcü teüteri yuꞌiyarisie 
mepüyüꞌüraraxi.
Vaüriyarica xeicüa mepüꞌenana 
yunacatecü.
Vahüxite puꞌitutupe
Capa meheunenierenicü 
yühüxicü,
Capa meꞌuꞌenananicü 
yunacatecü
Capa yametetimanicü 
yuꞌiyarisie,
Capa taꞌaurie meꞌaxürienicü
Capa nevaranayexürienicü.
28 ꞌAyumieme  yaxequetenemaica 
xeme, Cacaüyari  ꞌicü 
niuqui  caneyenüꞌani 
memücahuriyusixi  vahesüa 
memütavicueisitüarienicü. 
Mümesü mecaniꞌeniecacuni. 
29 Hicü müpaü  ꞌutayücu 
Huriyusixi menecüne niuqui 
mexüatüatü  vaücava.
30 Mericüsü huta  viyari mana 
peyuri  yücümana  t iyutuatü. 
Mana nivanaquiꞌeriecaitüni 
yunaime memüꞌaxecai hesüana. 
31 Camatü  t inivahecüatüacaitüni 
que müt iꞌane Cacaüyari 
t iꞌaitametücacu. 
Tinivaꞌüquitüacaitüni Tiꞌaitame 
Quesusi Cürisitu hepaüsita, 
canenarietü. 

XUMATARI
Que Mütivarunüꞌairi Papuru

 
Vaürisica
1  Ne Papuru nenixevaüritüaca 
Cürisitu Quesusisie 
mieme nemütiꞌuximayatame, 
nemutaꞌinierie nüꞌari nemayanicü, 
nemupasie Cacaüyari niuquieya 
ꞌaixüa manuyüne nemücuxatanicü.
2 Meripai Cacaüyari nainecaitüni 
temeixeiyaniquecaicü mücü 
niuqui, texaxatametemama 
yametecuxatacacu ꞌutüaricacü 
hesüana mümiemecü, 3 yunive 
xatatü. Tevi hücütütü, nuꞌaya 
caniutinuiva Ravirisie müyetüa. 
4 Müquite vasata manucuquecü, 
türücariyacü caniucayerieni 
Cacaüyari Nuꞌayatütü, ꞌIyari 
Cacaüyarisie mieme mütasipata 
que müticaye. Quesusi Cürisitu 
nixatacaitüni mütatiꞌaitüvame. 
5 Mücücü ꞌaixüa tepüꞌitüarie 
ꞌiya ꞌaixüa tiucaꞌiyaricacu, 
tepeutanüꞌariexüata para yunaitü 
nuivarite yuri meteꞌerietü 
yamemütecahunicü, que müꞌane 
mühücüsie mieme meyüatü. 
6 Xemeta nuivarite xecanihümetüni 
xemutaꞌinieri Quesusi Cürisitu 
teüterimama xemacünecü.

7 Netinixeꞌutaꞌutüirieni yunaime 
Xumasie xemütama Cacaüyari 
müxenaquiꞌerie, xemutaꞌinierie 
hesiena mieme xemüpasienicü. 
Cacaüyari mütaꞌuquiyari, Tiꞌaitame 
Quesusi Cürisituta, xüca ꞌaixüa 
meteꞌuꞌiyarini xehesie mieme, 
xüca mexepitüaca yuꞌiyarisie 
xemücaꞌuximatüariecacü.
Papuru que mütiꞌivatamücücai 
Xumasie
8 Mericüsü Quesusi Cürisitu 
nesipareviecacu pamüpariyusi 
necanipitüaca necacaüyari 
meri yunaime xehesie mieme, 
naisarie cuiepa mücuxaxasivacü 
yuri que xemüteꞌerie. 
9 Neꞌiyaricü Cacaüyarisie mieme 
nepütiꞌuximayata, niuqui nuꞌaya 
hepaüsita ꞌaixüa manuyüne 
necuxatatü. ꞌIya Cacaüyari 
müpaü pütihecüata, que 
nemütixexata necatihayevatü 
quepaucua nemünenenevie 
neheyemecü 10 neꞌivavirietü 
ꞌuxaꞌa varie sipara xüca ꞌari 
ꞌaixüa nepitüarieni xehesüa 
nemüyemiecü, müpaü tinaquecacu 
Cacaüyari. 11 Nepütinecahiveꞌeri 

301

Xumatari 1
nemüxexeiyacü, ꞌIyarisie mieme 
nemüxeminicü xemütuicariecacü, 
12 neta yacütütü xehesüa 
temüvaüriyarienicü yuri 
xemüteꞌeriecü xeme, neta yuri 
nemütiꞌeriecü.
13 Neꞌivama müpaü 
pücanetinaqueniqueyu xüca 
ꞌasixecatemaicaque müixa 
que nemütinecuhaꞌaritüvacai 
xehesüa nemüyemiecü, sepa 
nemücapitüariecai hicüque. ꞌIcuaxi 
nehexeiyatü nepayaniqueyu 
xehesüa, hipame nuivarite vahesüa 
nemeixeiyapaü. 14 Neuyeveca 
nemütivataxatüani Cüriyecusixi 
memücacüriyecusixita, 
temaivavemete memücatemaivaveta. 
15 ꞌAyumieme neꞌiyari yapüꞌane 
nemütixetaxatüanicü niuqui ꞌaixüa 
manuyüne xemeta Xuma xemütama.
Niuqui ꞌaixüa manuyüne 
que mütitürücaüye
16 Nepücaꞌiteviya niuqui 
ꞌaixüa manuyüne. Türücariya 
canihücütüni Cacaüyarisüa 
mieme, yunaitü yuri memüteꞌerie 
memütavicueisitüarienicü 
caniꞌayumiemetüni, Huriyusixi 
meri, Cüriyecusixita. 17 Xüca 
yuri tiꞌerieca, mücü niuquisie 
canimasiücücamücü Cacaüyari 
heiserie que mütiyupitüva, 
para yuri mütiꞌeriecacü, que 
müreꞌuxa, Que müꞌane 
heiseriemecü yamüticamie, mücü 
canayeyuricamücü yuri mütiꞌeriecü.
Teüteri vahesie que mürahüiva
18 Masi haxüa canimasiücüni, 
Cacaüyari taheima macave que 
mütiheca naime teüteri que 

302

memüteyurie mecaheyexeiyatü 
heiseriemecü yamecatecahutü, 
müme meminena tita yuri müraine 
heiseriemecü yamecatecahutü. 
19 Tita mütiyüve mütimaica 
Cacaüyari hepaüsita, mücü 
canimasiücüni vahesüa. 
Cacaüyaritütü yatinivaruxeisitüani. 
20 Cuie munetüariepai hicüque, 
tita mücatixeiyarieve hepaüsitana, 
yuheyemecü que mütitürücaüye 
que müticacaüyari, mücü 
catinihecüaca yaraꞌerivacacu 
tita mütiutivevi hepaüsita. 
ꞌAyumieme ꞌasimepücayüvave 
yuhesie mieme memütiniunicü. 
21 Cacaüyari mehetimaica, 
ꞌaixüa mepücaꞌutiyuanecai 
hepaüsitana Cacaüyari hepaüsita 
temutiyuanepaü. Pamüpariyusi 
mepücaꞌipitüacai. Masi yacü 
metecuxatatü menacüne mexi 
niuqui mexüatüacai. Vaꞌiyari 
ꞌasicatimaivecacu, niucuyüre 
vaꞌiyarisie. 22 Temaivavemete 
meyuxatatü ꞌasimecatemaivavetü 
menacüne. 23 Cacaüyari 
mücapünive visi müꞌane, menipata 
tevi müpünivepaü tiyuxexeiyame 
memayexeiyanicü püta, viquixi 
vahepaü yeutari vahepaü cuterixi 
vahepaü tiyuxexeiyame.
24 ꞌAyumieme Cacaüyari 
nivayetuani yuꞌiyarisie 
meteꞌucahiveꞌeriecacu, para 
mecaꞌitiyatü memacünecü, 
memiseviximanicü yuvaiyari 
yusata. 25 Cacaüyari yuri que 
maine, müme menipata ꞌitarica 
memexeiyanicü püta. Tita 
mütiveviya mepayexeiyacai, hesiena 
mieme mepüteꞌuximayatacai, 
mecaheyexeiyatü que müꞌane 

303
mitivevi. ꞌAixüa yemecü 
queticühüavarüvani ꞌiya 
yuheyemecüsü, müpaü xeicüa 
püꞌane.
26 ꞌAyumieme Cacaüyari 
nivayetuani memihiveꞌeriecacü 
tita ꞌaxa mütiꞌanene. Vaꞌucariri 
meꞌicuꞌeirieca tita ꞌucari 
memüteyuruva, ꞌucapaü 
mecateyurietü mepacü. 27 ꞌUquisita 
yaxeicüa, meꞌicuꞌeirieca tita ꞌucari 
memüteyuruva, mepüyutaiyacai 
meyuhiveꞌerietü. ꞌUquisi ꞌuquisi 
vahamatü yamepüteyuriecai que 
mücatinaque. Que müreuyevecai 
yamemüteheuyexürüvecaicü, 
mepüteꞌepiniriecai yuvaiyarisie.
28 Müpaü memücatecuꞌerivacaicü 
quename ꞌaixüa ꞌane meꞌerivanicü 
Cacaüyari, ꞌayumieme Cacaüyari 
nivayetuani que mücatinaque 
yamemütecuꞌerivanicü, que 
mücatinaque memüteyuriecacü. 
29 Mecanayeꞌaxüani que 
mücatiheiserie meyüatü, 
mevacumaüvatü que müꞌane 
mücayüꞌüya mücayücüna, ꞌaxa 
metecuyuruvatü, naime 
metehiveꞌerietü, ꞌaxa 
meꞌanenetü. Menihüpünecaitüni 
meꞌütesatü meyucuitü 
mehaꞌatü meteyuꞌirüviyatü 
ꞌaxa metecuꞌerivatü. 
30 Mecaniꞌavieniucani, 
mecaniniuquixieca, Cacaüyari 
mecaniꞌuxieca, mecatenitaveꞌerieca 
naime, menanuyehaitürüveni, 
meteniyucataveꞌerieca, 
metenicuvautüveni ꞌaxa que 
mütiyuruva, yuꞌuquiyarima 
mepücavaꞌenie. 31 Yuꞌiyari 
mepücaꞌenie vatateꞌacacu, 
yamepücatecahu que memutiyuane, 

Xumatari 1 ,  2
mepüseseꞌi, mepücayunütüanüa, 
mepücateyucanenimaya. 32 Müme 
mepütehetima tita Cacaüyari 
mütixata tiheiserietüme, quename 
yunaitü müya memüteyurie vahesie 
tinaque memücuinicü ꞌutaitü. 
Müme masi müya mecateniyurieca, 
masicutari meninaquiꞌaca hipatü 
yamemüteyuriecü.
Cacaüyari heiseriemecü que 
mütivaranutaxürüva
2  ꞌAyumieme ꞌecü sepa que 
pemüpaicü pemüniuquixie, 
ꞌahesie mieme pepücataniuni. Xeime 
que pemütiniuquima, mücücü 
pepüꞌaniuquima. Cari yaxeicüa 
petiniyurieneni ꞌecü müpaü que 
pemütiniuquixie. 2 Tame müpaü 
tepütemate, Cacaüyari yuri haitü 
müvaranutaxürüvacü müme 
müya memüteyurie. 3 Camüsü 
ꞌecü pemüvaniuquima müme 
müya memüteyuruva, vahepaü 
petiyurienetü queri peticuꞌeriva 
ꞌecü pepütavicueni quepaucua 
Cacaüyari masiꞌanutahüani. 
4 Mesü cauca peꞌixaniꞌeri 
cuini mieme ꞌaixüa que 
mütiucaꞌiyari que mütitaꞌicueva 
que mücatiyumexüitüa. Cauca 
ꞌasipecatimate Cacaüyari 
ꞌaixüa mütiucaꞌiyaricü para 
pemütihayevanicü que 
pemütiyuriene. 5 ꞌEcüsü ꞌaꞌiyari 
müseꞌicü pemücaꞌavaüriyacü 
pemütihayevanicü que 
pemütiyuriene, ꞌahesie mieme 
pepütiꞌutane haxüa, ꞌiya 
tucarisieque quepaucua 
pemühecarieni, quepaucua 
masiücütü mayani heiseriemecü 
que mütivaranutaxürüva Cacaüyari. 

Xumatari 2
6 Mücü que memüteyurie 
pütivapitüani yuxexuime. 
7 Müme meteꞌucaꞌenivatü ꞌaixüa 
meteyuruvatü memütecuvautüve 
visi meꞌanenetü que memüteꞌacüne, 
ꞌayeꞌamete que memüteheꞌerivani, 
que memücatetipüne, müme 
nivapitüamücü yuheyemecü 
memayeyuyurinicü. 
8 Mümesü yuhesie mieme 
xeicüa memüꞌayumiemete, 
yamemücatecahu tita yuri 
mürainesie, yamemütecahu 
tita mücatiheiseriesie püta, 
müme haxüa canivapitüamücü 
vahecatü. 9 Nivahiveritüamücü 
nivaꞌuximatüamücü yunaime 
teüteri yuꞌiyarisie ꞌaxa 
memüteyuruva, Huriyusixi 
meri, Cüriyecusixita. 
10 Nivapitüamücü visi meꞌanenetü 
memacünecü, ꞌayeꞌamete 
memüꞌerivanicü, yuꞌiyarisie 
memücaꞌuximatüariecacü 
tivapitüani yunaime ꞌaixüa 
memüteyuruva, Huriyusixi meri, 
Cüriyecusixita.
11 Cacaüyari yücü pücativaxeiya 
teüteri. 12 Queyupaümetü ꞌinüari 
niuquiyari mecahexeiyatü 
ꞌaxa memüteyurie, müme 
mepücuini ꞌinüari mecahexeiyatü. 
Queyupaümetü ꞌinüari niuquiyari 
mehexeiyatü ꞌaxa memüteyurie, 
müme ꞌinüari manuyünepaü 
mepanutaxüriyani. 13 Müme 
memiꞌenie xeicüa ꞌinüari 
niuquiyari, müme heiserie 
mepücahexeiya Cacaüyari hüxie. 
Müme yamemütecahu ꞌinüari 
niuquiyari que maine, müme 
püta heiserie mecanipitüariecuni. 
14 Müme memücahuriyusixi 

304
ꞌinüari niuquiyari memücahexeiya, 
quepaucua yücümana 
yamemüteyurie que maine ꞌinüari 
niuquiyari, sepa ꞌinüari niuquiyari 
memücahexeiya, ꞌinüari niuquiyari 
mehexeiyatü mepacüne yücümana. 
15 Mümeri mepüyuhecüata 
tita ꞌinüari niuquiyaricü 
yamütiyuriene metehexeiyatü 
yuꞌiyarisie mürayeꞌuxa. 
Vaꞌiyari que memüteyumate 
tinihecüatani vahepaüsita. 
Yuhamatü metecuxatatü, que 
memüteyuꞌiyaritüa yuhesie 
metenahüpani, yuhesie 
mieme meniutiniucani nusu. 
16 Müpaü catiniyümücü ꞌiya 
tucarisie quepaucua Cacaüyari 
müvataꞌivaviyani teüteri tita 
memüteꞌutiꞌavietaxü hepaüsita 
Cürisitu Quesusi varahüavecacu, 
neniuqui ꞌaixüa manuyüne que 
maine.
Huriyusixi ꞌinüari niuquiyari 
que memütehexeiya
17 Mericüte ꞌecü Huriyu 
pemütiutaterüvarie, yuri 
pemütiꞌerie ꞌinüari niuquiyarisie, 
ꞌaixüa pemütiꞌacühüave 
Cacaüyarisie pemütiviyacü, 
18 pemimate tita mütinaque, 
pemütimaive tita ꞌaixüa 
mütiꞌane pemütiutaꞌüquitüariecü 
ꞌinüari niuquiyarisie miemecü, 
19 pevaranucuhapame memacücüpe 
pemüꞌaꞌeri, hecüarivivame 
pemüꞌaꞌerie yüvipa memuꞌuva 
vahesie mieme, 20 tiꞌüquitame 
pemüꞌaꞌerie ꞌasimemücatemate 
vahesie mieme, türi 
tivaꞌüquitüvame pemüꞌaꞌerie, ꞌinüari 
niuquiyari pehexeiyatü pemeixeiya 

305
tita timaiveme mütimate tita 
yuri müraine ꞌuxeicüa, 21 camüsü 
ꞌecü xeime pemütiꞌüquitüa, 
pecatiꞌaꞌüquitüa ꞌecü. ꞌEcü müpaü 
pepüticuxata quename ꞌaixüa 
caꞌane xüca tinavayani. Mericüte, 
petinavaya ꞌecü. 22 ꞌEcü müpaü 
pepüticuxata quename ꞌaixüa 
caꞌane micumaüvanicü xeime 
ꞌüyaya xeime cünaya. Mericüte, 
peticumaüva ꞌecü. ꞌEcü müpaü 
pepaine quename pevaxaniꞌerie 
tetexi cacaüyarixiyari. Mericüte, 
petinava vapini vamavari. 
23 ꞌEcü ꞌaixüa pepütiꞌacühüave 
ꞌinüari niuquiyari pemexeiyacü. 
Mericüte, peꞌitisanatü ꞌinüari 
niuquiyari müpaü metecuꞌerivame 
petivarayeitüa quename Cacaüyari 
ꞌasicayüve. 24 Camüsü, que müreꞌuxa, 
que müꞌane Cacaüyari mühücü 
ꞌaxa canixasivani nuivarite vasata 
xecümana.
25 Xitequiya ꞌinüariyari 
camaniparevieca xüca ꞌinüari 
niuquiyarisie yapeticamieni. 
Masi xüca ꞌinüari niuquiyari 
petisanatü peyüaneni, sepa 
xitequiya ꞌinüariyari pemexeiya, 
pecaꞌinüasietü pepaꞌayeitüa. 
26 Masisü xüca que müꞌane ꞌiya 
ꞌinüari mücahexeiya yaticamieni 
que mütiheiserie ꞌinüari 
niuquiyari que maine, ꞌinüari 
sepa mücahexeiya, ꞌinüasiecame 
catiꞌerivani ꞌiya. 27 Que müꞌane 
yuvaiyarisie mücaꞌinüasie 
xitequiyacü, peru meyeꞌatüva 
ꞌinüari niuquiyari que maine, 
mücü ꞌahesie pürahüpani ꞌinüari 
niuquiyari pemütisanacü, sepa 
ꞌutüaricayari pemexeiya sepa 
ꞌinüariyari pemexeiya. 28 Que 

Xumatari 2 ,  3
müꞌane herie xeicüa Huriyu 
teviyari mühücü, mücü Huriyu 
pücahücü. Que müꞌane herie 
xeicüa yuvaiyarisie xeicüa 
müꞌinüasie xitequiyacü, mücü 
pücaꞌinüasie. 29 Masi que müꞌane 
yutaüta mühuriyu, mücü püta 
Huriyu canihücütüni. Que müꞌane 
yuꞌiyarisie müꞌinüasie, mücü 
ꞌIyari mainepaü püta püꞌinüasie, 
sepa mücaꞌinüasie ꞌutüarica 
mütiꞌeniüriücüpaü. Que müꞌane 
müpaü müꞌane, teüteri visi 
mepücaꞌutiyuaneni hepaüsitana, 
Cacaüyari püta visi paineni 
hepaüsitana.
Tita rexeiya Huriya hipatü 
memücaheixeiya
3  Mericüte tita rexeiya Huriyu 
hipatü memücaheixeiya. Que 
tiparevie xitequiya ꞌinüariyari. 
2 Vaücavamecü piparevie, naimecü. 
Camüsü meri, Huriyusixi 
niuqui Cacaüyarisüa mümieme 
hepaüsita mepuhüritüari. 
3 Quete ꞌaneni xüca hipatü 
yamecatecahucaitüni. Cacaüyari 
yacaticamietü que rayeitüarieni 
müme yamemücatecahucaicü. 
4 Pücatixaüsietü. Masi Cacaüyari 
tita yuri mürainesie yaqueticamieni, 
sepa yunaitü teüteri memüteꞌitava, 
que müreꞌuxa,
Para ꞌaniuquicü 
pemümasiücünicü heiserie 
que pemürexeiya,
Para heiserie pemüpitüarienicü 
quepaucua pemütaxanesieni.
5 Mericüsü tame heiseriemecü 
yatecatecahucacu xüca masiücütü 
ꞌayani Cacaüyari heiseriemecü que 
müticamie, que teꞌutiyuanenisüari 

Xumatari 3
tame. Cacaüyari tiyüane que 
mücatiheiserie haxüacü rapitü. 
Tevipaü nepüticuxata. 6 Pücatixaüsietü. 
Xüca müpaü ꞌanenique, Cacaüyari 
quepaü tivataꞌivaviyaqueyu cuiepa 
memütama ꞌisücamepaü.
7 Perusü netiꞌitavacacu ne 
xüca masiücüni Cacaüyari que 
müticamie tita yuri mürainesie, 
masi yeme visi ꞌanetü mayanicü 
Cacaüyari, titayari neranutahüiyani 
ne ꞌaxa tiyuruvamepaü. 8 Müpaü 
catiꞌaneniqueyu masi, ꞌaxa 
temütecühüavarüvapaü, hipatü 
memutiyuanepaü quename 
müpaü tehaitüca tame, Cümü 
ꞌaxa tepüteyurieni ꞌaixüa ꞌanetü 
mayanicü teꞌutiyuatü vaniu. 
Heiseriemecü mecanixaniꞌerivani 
müme müpaü memutiyuane.
Pumave que müꞌane 
heiseriemecü yamüticamie
9 Mericü titanetü. Tame masi 
ꞌaixüa teteꞌanene. Tixaü yemecü. 
Teteniutahecüata Huriyusixi 
Cüriyecusixita yunaitü tita ꞌaxa 
mütiꞌanesie que memüteviya, 10 que 
müreꞌuxa,
Que müꞌane heiseriemecü 
yamüticamie ꞌapücaꞌuyeica ni 
xevitü.
  11 Que müꞌane mütimaive 
ꞌapücaꞌuyeica,
Que müꞌane micuvaune 
Cacaüyari ꞌapücaꞌuyeica.
  12 Yunaitü mepeuyexüri, ꞌaxa 
meꞌanenetü mepacü ꞌaxeicüa.
Que müꞌane ꞌaixüa tiꞌaneme 
mütiyuriene ꞌapücaꞌuyeica,
Xevitü tüma pumave.
  13 Tivaxürüvame müqui terüya 
canihücütüni reutenitü.

306

Mepüteꞌirüma yunenicü.
Xaye ꞌuhayeya vateta payeca.
  14 Vateta pühüne ꞌaxa ꞌanuyütü 
hasivitü.
  15 Yüꞌücatecü mepüyumexüitüa 
xuriya memütayeurienicü.
  16 Yuhuyeta mepüteꞌucaꞌuna 
mepüteyuhiveritüa.
  17 Huye haque mücatiyuꞌuximatüa 
mepücahemaririe.
  18 Mepücateheiyehüvirie Cacaüyari 
yuhesüa.
19 Hicü tame müpaü tepütemate, 
naime ꞌinüari niuquiyari que maine, 
pütivarutaxatüa müme ꞌinüari 
niuquiyarisie memüteviya, yunaime 
vateni müranunamacü, Cacaüyari 
müvataxanetacü yunaime cuiepa 
memütama. 20 Cacaüyari hüxie 
ꞌinüari niuquiyari que maine 
yamütiuyuricü, mücücü ni xevitü 
tevi heiserie pücapitüarieni. Masi 
ꞌinüari niuquiyaricü pütimate tita 
ꞌaxa mütiꞌane.
Heiserie que mütipitüariva 
yuri mütiꞌeriecü
21 Hicüri masi, masiücütü 
canayani Cacaüyari heiserie 
que mütiyupitüva, sepa ꞌinüari 
niuquiyari mumavenique. ꞌInüari 
niuquiyari, texaxatamete 
vaxapayarita yacatinihecüatani. 
22 Cacaüyari heiserie que 
mütiyupitüva yuri tiꞌeriecacu 
Quesusi Cürisitusie, mücü 
nimasiücüni, heiserie que 
mütivapitüa yunaime yuri 
memüteꞌerie. Yücü mepücaꞌanene. 
23 ꞌAxa mepüteꞌuyuri yunaitü, 
yunaitü mepücaꞌayeꞌaxüavave 
Cacaüyari visi mütivaxeiyacü, 
24 heiserie mepupitüarie 

307
ꞌasimecatecuetatüarietü ꞌaixüa 
mütiucaꞌiyaricü ꞌiya, Cürisitu 
Quesusi müvatixünacü. 
25 Cacaüyari nicayeni ꞌiya 
ꞌaixüa miyurienicü yuxuriyacü 
temüteheuyehüviyarienicü 
xüca yuri teteꞌerieca. Müpaü 
tiuyurieca masiücüme nayeitüani 
heiserie que mürexeiya, sepa 
mücativacühüavecai tita meripai 
ꞌaxa memüteꞌuyuri hepaüsita, 
Cacaüyari mücayumexüitüacaicü 
ꞌana. 26 Nicayeni masiücüme 
mayeitüanicü hicü, heiserie que 
mürexeiya. ꞌAyumieme mücü 
heiserie canexeiyani, heiserie 
canipitüanita que müꞌane ꞌamuyeica 
yuri tiꞌerietü Quesusisie.
27 Hicüri quepaü ꞌaixüa 
tiyücühüaveni yuhepaüsita. 
Havaicü pücayüve. Mericüte que 
müꞌane ꞌinüariyaricü catiyüve. Tita 
mütiyuriene, mücü tiꞌinüariyari 
vaꞌatü. Tixaüsietü. Yuri que 
mütiꞌerie, mücü caniꞌinüariyaritüni 
püta. 28 Tame ꞌipaü tetenitamaica, 
teüteri heiserie mecaniupitüarieni 
yuri memüteꞌeriecü, sepa 
yamemücateꞌuyurienique ꞌinüari 
niuquiyari que maine.
29 Mesü Cacaüyari Huriyusixi 
xeicüa tivacacaüyari. 
Memücahuriyusixita 
cativacacaüyari. Hü, 
memücahuriyusixi 
canivacacaüyaritüni. 30 Mericüte, 
Cacaüyari caniyuxevini. Heiserie 
nivapitüamücü müme xitequiya 
ꞌinüariyari memexeiya, müme 
yuri memüteꞌeriecü. Heiserie 
nivapitüamücüta müme xitequiyacü 
memücaꞌinüasie, müme yuri 
memüteꞌeriecü. 31 ꞌAyumieme 

Xumatari 3 ,  4
nepaine, xüanacüa tetehayeitüa 
ꞌinüari niuquiyari xüca yuri 
teteꞌerieca. Tixaüsietü. Tepiseiriya 
püta ꞌinüari niuquiyari.
ꞌApurahami que mütiuyuri
4  Mericüte que teꞌutiyuaneni 
tita ꞌApurahami mütiucaxei 
hepaüsita. Mücü yateva 
canitaꞌuquiyaritüni hesiena 
temüyecü. 2 ꞌIpaü teputiyuane, 
xüca ꞌApurahami heiserie 
ꞌupitüarienique tixaütü mütiuyuricü, 
caniyüveniqueyu ꞌaixüa 
mütiyücühüaveni yuhepaüsita. 
Masi Cacaüyari hüxie pücayüve. 
3 Que haine ꞌutüarica xapayari. 
ꞌApurahami yuri tinitaꞌeririeni 
Cacaüyari, ꞌayumieme Cacaüyari 
heiserie hexeiyame nimaicaitüni 
ꞌiya, paine. 4 Que müꞌane tixaü 
mütiyuriene, tita mütiꞌiva ꞌimiquieri 
pücaꞌeriva. Peuyevese masi 
menuꞌünicü. 5 Que müꞌane püta 
ꞌasicatiyurienetü yuri mütiꞌeri 
ꞌiyasie, müme memücaheyexeiya 
Cacaüyari que müꞌane heiserie 
müvapitüasie, mücü heiserie 
hexeiyatü canimarivani yuri 
mütiꞌeriecü. 6 Ravirita müpaü 
canaineni tevi que mütiyutemavie, 
quepaucua Cacaüyari heiserie 
hexeiyame mimate, sepa tixaü 
mücatiuyurienique,
  7 Mecaniyutemamavieca 
quepaucua 
memüteheuyehüviyarieni
ꞌInüari que memüteꞌutisanaxü,
Quepaucua tita ꞌaxa memüteꞌuyuri 
müranucanamieni.
  8 Caniyutemavieca mücü tevi,
Tiꞌaitame xüca ꞌaxa tiyurieneme 
caꞌerieca.

Xumatari 4
9 Mericüte ꞌipaü 
meteyutemamavie müme xitequiya 
ꞌinüariyari memexeiya xeicüa. 
Müme memücaꞌinüasieta, müpaü 
mecateyutemamavie. Müpaü 
teputiyuane, ꞌApurahami yuri 
mütiꞌeriecaicü, ꞌayumieme heiserie 
hexeiyatü canimarivacaitüni. 10 Que 
ꞌanetü müpaü tiꞌerivacai. Xitequiya 
ꞌinüariyari rexeiyacai ꞌana, 
pücaheixeiyacai nusu. Xitequiya 
ꞌinüariyari pücahexeiyacai, masi 
pücaꞌinüasievecai. 11 Xitequiya 
niutanaquiꞌerieni ꞌinüaritüme. 
Caniuseyumarieni heiserie 
mupitüariecü yuri tiutaꞌerieca 
mexi xitequiya ꞌinüariyari 
cahexeiyacai. ꞌAyumieme yunaitü 
yuri memüteꞌerie xitequiya 
ꞌinüariyari mecahexeiyatü, müme 
vaꞌuquiyari nayani, müme heiserie 
mehexeiyatü memümarivanicü. 
12 Mümeta xitequiya ꞌinüariyari 
memexeiya vaꞌuquiyari nayani, 
müme xitequiya ꞌinüariyari xeicüa 
memexeiya pücatixaü, masi müme 
yamemütecahuta taꞌuquiyari 
ꞌApurahami huyetana yuri que 
mütiꞌeriecai xitequiya ꞌinüariyari 
cahexeiyatü.
Yuri tiꞌeriecacu hesiena que 
mütiunaquixü tita mütiutaxasie
13 Quepaucua ꞌApurahami 
müpaü mütiutahüavarie, 
nivemamata, quename hesiena 
tinaquequecai naitü cuie, ꞌinüari 
niuquiyari hexeiyatü müpaü 
pücatiutahüavarie. Heiserie 
ꞌupitüarieca püta yuri mütiutaꞌericü, 
müpaü pütiutahüavarie. 14 Xücari 
müme ꞌinüari niuquiyarisie 
memüteviya vahesie tinaquenique, 

308

xüanacüa xeicüa yuri 
tepüteꞌeriecaqueyu, yacü xeicüa 
müpaü pütiutahüavarieniqueyu 
ꞌiya. 15 ꞌInüari niuquiyari haxüa 
pütiyupitüva. ꞌInüari niuquiyari 
caxuavecacu, pücaꞌitisana.
16 ꞌAyumieme yuri tiꞌeriecacu 
müpaü caniꞌaneni, para 
müpaü mütiyünicü ꞌiya ꞌaixüa 
tiucaꞌiyaricacu, tita mütitaxatüa 
müseiriyarienicü yunaime 
nivemama vahesie mieme, müme 
ꞌinüari niuquiyarisie memüteviya 
vahesie mieme xeicüa pücatixaü, 
masita müme ꞌApurahamipaü yuri 
memüteꞌerie vahesie mieme. Mücü 
tanaime canitaꞌuquiyaritüni, 17 que 
müreꞌuxa, Ne yumüireme nuivarite 
vaꞌuquiyari nepümasiꞌayeitüa. 
Cacaüyari hüxie yuri pütiutaꞌeri 
hesiena, que müꞌane müquite 
müvaranutanieritüva, que müꞌane 
mütitahüave tita ꞌemücatiuve 
mütinenicü, mücü hesie.
18 Mücü que mücatiyüvecai 
yuri mütiꞌeriecacü taꞌicuevatü, 
taꞌicuevatü yuri tiniꞌeriecaitüni. 
ꞌAyumieme yumüireme nuivarite 
vaꞌuquiyari nayani, müpaü 
que mütiutahüavarie, Müya 
meyupaümetü mecanacünicuni 
ꞌanivema. 19 Pücaꞌutaveranaxü yuri 
tiꞌerietü, sepa meꞌerivacai yuvaiyari 
que mütimüximecai ꞌesivatücacu 
xei sienituyari viyari mexeiyacaicü, 
sepa meꞌerivacai Sara mücayüvecai 
mütinivenicü. 20 Pücayuxamuriecai 
yücü ticuꞌerivatü tita 
Cacaüyari mütitaxatüa hesiena 
mütinaquequecaicü, mücü 
hepaüsita, yuri catiꞌerietü 
pücahatüa. Masi yuri que 
mütiꞌeriecai pütürücariyariecai, 

309
visi ꞌixatatü Cacaüyari. 21 Müpaü 
pütiyumaicai, tita mütitahüavixü 
ꞌiya quename yatiyurieniquecai, 
müpaüta niyüvecaitüni 
yamütiyurienicü. 22 ꞌAyumiemericü 
heiserie pitüariecame 
niꞌerivacaitüni, yuri mütiꞌeriecaicü.
23 Que mütiꞌerivacai ꞌiya, hesiena 
mieme xeicüa pücaracaꞌutüarie, 
24 masi tahesie miemeta 
müpaü pütiuꞌutüarie. Müpaüta 
tepüteꞌerivani tame yuri teteꞌerietü 
ꞌiyasie que müꞌane müquite vasata 
menucuquetüa Tatiꞌaitüvame 
Quesusi, mücü hesie. 25 Mücü 
püyetuiya taꞌaurie temaxüricü, 
panucuquetüarie heiserie 
temüpitüarienicü.
Tita temütehexeiya heiserie 
temupitüariecü
5  Mericüte heiserie 
temupitüariecü yuri 
teteꞌerietü, ꞌayumieme ꞌaixüa 
tecatenitaxeiyani Cacaüyarimatü, 
Tatiꞌaitüvame Quesusi Cürisitu 
yatatipitüacacu. 2 Mücü 
yatatipitüacacuta, yuri 
teteꞌerietü müpaü teniꞌitüarieca, 
Cacaüyari ꞌaixüa tiniucaꞌiyarini 
tahesie mieme. ꞌAteputiꞌu ꞌiya 
ꞌaixüa tiucaꞌiyaricacu. ꞌAixüa 
tepütetacühüave yuri temüteꞌeriecü 
tetaꞌicuevatü Cacaüyari visi 
mütatixeiyanicü. 3 Mücü 
meta, ꞌaixüa tepütetacühüave 
temüꞌuximatüariecü müpaü 
tetemaitü, xüca teꞌuximatüarieca, 
teteꞌucaꞌenivatü tepacüne. 4 Xüca 
teteꞌucaꞌenivani, teꞌinüasietü 
tepacüne. Xüca teꞌinüasieca, 
teyüvavetü tepacüne yuri 
temüteꞌeriecacü tetaꞌicuevatü. 

Xumatari 4 ,  5
5 Müpaü tetetaꞌicuevatü xüca yuri 
teteꞌerieca, tepücateviyasitüarieni, 
Cacaüyari taꞌiyarisie mütihüniyacü 
tasinaquiꞌerietü, ꞌIyari Mütiyupata 
temupitüarie yatiyurienecacu.
6 Cürisituri, quepaucua 
temuveraranicai cuxi tame, 
caniumüni tame Cacaüyari 
temücaꞌayexeiya tahesie mieme, 
tucari ꞌaixüa müꞌane ꞌanuyeyacu. 
7 Hicümüsü haveri mieme 
xeicüa xevitü pümüniqueyu tevi 
heiseriemecü yamüticamiesie 
mieme. Capücari yuvaüriyaniqueyu 
ꞌasita mumünicü tevi ꞌaixüa 
mütiucaꞌiyarisie mieme. 8 Masi 
Cacaüyari ꞌipaü tiuyurieca 
masiücüme nayeitüani que 
mütatinaquiꞌerie, Cürisitu tahesie 
mieme mumücü tame ꞌaxa 
teteyuriecacu cuxi. 9 Xuriyayacü 
heiserie temupitüariecü hicü, masi 
vaücava mücü pütasitavicueisitüani 
temücahecariecacü. 
10 Teꞌeyeꞌuniecacu Cacaüyari 
nuꞌaya mumücü, tepupasie ꞌaixüa 
temütetaxeiyanicü Cacaüyarimatü. 
ꞌAyumieme ꞌaixüa tetetaxeiyatü, 
masi vaücava tepütavicueisitüarieni 
ꞌiya mayeyuricü. 11 Mücü meta, 
ꞌaixüa tepütetacühüave Cacaüyari 
tehaꞌerivatü Tatiꞌaitüvame 
Quesusi Cürisitu yamütiuyuricü. 
Mücü canihücütüni que 
müꞌane mütasiꞌupataxü ꞌaixüa 
temütetaxeiyanicü.
ꞌArani Cürisitupaü que müꞌane
12 Mericüsü tita ꞌaxa mütiꞌane 
catiniuneni cuiepa tevi 
müyuxevicai ꞌaxa mütiuyuricü. 
ꞌAxa mütiuyuricü caniumüni. 
Müpaürita ꞌayumieme yunaitü 

Xumatari 5 ,  6
teüteri mecuiꞌitü menacüne, 
yunaitü ꞌaxa memüteꞌuyuricü. 
13 ꞌInüari niuquiyari caxuavecacu 
cuxi, cuiepa memütama ꞌaxa 
mepüteyuriecai. Peru ꞌinüari 
niuquiyari caxuavecacu, tevisie 
pücarahüiva ꞌaxa xüca tiuyurieni. 
14 Masi ꞌArani meri, ꞌarique yunaitü 
Muisexi ꞌamuyeicacaipai, yunaitü 
meꞌuyuitüarieca mepucui, sepa 
hepaüna ꞌaxa memücateꞌuyuri, 
ꞌArani taꞌaurie mavepaü que 
mücatiheiseriecai. Mücü ꞌArani 
que müꞌane ꞌumamieniquecai 
caniꞌüquisicayaritüni.
15 Peru taꞌaurie que mürave, 
müpaüta yaxeicüa tepücateꞌumiquie. 
Mücü müyuxevicai taꞌaurie mavecü, 
hipatü mepucui, peru masi vaücava 
ꞌaixüa pütiucaꞌiyari Cacaüyari, masi 
vaücava mepüteꞌumiquie, xevitü 
tevi Quesusi Cürisitutütü ꞌaixüa 
tiucaꞌiyaritü que mütimüiriyaxü 
ꞌimiquieri hipame vahesie 
mieme. 16 Tita mütivarumi, mücü 
müpaü pücaꞌane que mütiuyü 
quepaucua mücü müyuxevicai 
ꞌaxa mütiuyuri. Heiva ꞌaxa 
mütiuyuricü, nanutahüiyani 
ꞌinüasietü. Masi que mütivarumi 
müixa taꞌaurie meꞌaxüriecu, 
heiserie mecaniupitüarieni 
püta. 17 Yuxevitü taꞌaurie 
mavecü, yunaitü mepuyuitüarie 
memücuiꞌinicü xeimecü. Masi 
vaücava müme memüyuvaüriya 
memitanaquiꞌerienicü cuini 
mieme que mütiucaꞌiyari ꞌiya, 
que mütimüiriyaxü yuꞌimiquieri 
heiserie vapitüatü, müme 
meꞌayeyuyuritü mepüteꞌaitani tevi 
müyuxevi Quesusi Cürisitutütü 
müpaü mütiuyuricü.

310

18 Hicüri ꞌayumieme, 
xevitü taꞌaurie mavecü que 
memüteꞌanutaxüriya yunaitü 
teüteri, müpaürita yaxeicüa yunaitü 
teüteri heiserie mecaniupitüarieni 
memayeyuyurinicü, xevitü 
heiseriemecü yamütiuyuricü. 
19 Xevitü tevi yamücaticamiecaicü, 
hipame ꞌaxa teyuruvamete que 
mütivarayeitüa, müpaürita yaxeicüa 
hipame heiserie mehexeiyame 
nivarayeitüamücü xevitüta 
yamüticamiecaicü.
20 ꞌInüari niuquiyariri punua masi 
yemecü mütitamüirecü taꞌaurie 
que memüteꞌaxürie. Masisüari 
yemecü tiutamüiriyacu tita ꞌaxa 
memüteꞌuyuri, ꞌanata Cacaüyari 
masi cuini mieme cuxi ꞌaixüa 
pütiucaꞌiyaricai, 21 tita ꞌaxa mütiꞌane 
que mütivacuyuitüvacai vacuiꞌitü, 
müpaürita yaxeicüa Cacaüyari 
ꞌaixüa tiucaꞌiyaritü müvayuitüanicü 
heiserie vapitüatü, tucari mücaxüve 
vapitüatü, Tatiꞌaitüvame Quesusi 
Cürisitu yativapitüacacu.
Que temüteꞌucui ꞌaxa 
temücateyuriecacü, que 
temüteꞌayeyuyuri 
Cürisitusie teteviyatü
6  Mericüte que teꞌutiyuaneniri. 
Capüca müpaü ꞌaxa 
teteyurietü tetahayevani, ꞌiya 
masi cuini mieme ꞌaixüa 
mütiucaꞌiyarinicü. 2 Pücatixaüsietü. 
Tameri temucui para ꞌaxa 
temücateyuriecacü, queri 
teteꞌayeyuyurini müpaü teteyurietü. 
3 Capüca ꞌasixecatemate, tame 
quetapaümetü temucaꞌüyarie 
Cürisitu Quesusisie temüteviyanicü, 
tame tecanicaꞌüyarieni hepaüna 

311
temücuinicü. 4 ꞌAyumieme 
hamatüana tepucateuquiexüa 
müpaü teteꞌucaꞌüyarieca 
temücuinicü, para yaxeicüa 
hepaüna temuꞌuvanicü 
teꞌutihecuariyarieme que 
temüteyurie teꞌayeyuyuritü tameta, 
müpaüta Cürisitu manucuquepaü 
müquite vasata taꞌuquiyari visi 
müꞌane ꞌenucuquetüaca.
5 Quepaucua hepaüna temucui 
hamatüana tecanitaxevire. 
ꞌAyumieme masisüari hepaünata 
tenanucuꞌuicuni. 6 ꞌIpaü tepütemate, 
que temüꞌanenecai matüaripai, 
tecaniucuiꞌiva hamatüana 
curuxisie, mücaꞌunarienicü tita ꞌaxa 
temüteꞌuyuri tavaiyarisie, tavari 
vaüriyarica temücateꞌuximayacacü 
tita ꞌaxa mütiꞌanesie mieme. 7 Que 
müꞌane mümüqui, mücü heiserie 
pexeiya ꞌaxa mücatiyurienenicü. 
8 Tame Cürisitumatü temucuicü, 
ꞌayumieme yuri teteniꞌerieca 
hamatüana tepayeyuyurini. 
9 Müpaü tepütemate, Cürisitu 
müquite vasata ꞌanucuqueca 
hutarieca pücamüni. Pücayüve 
mücuyuitüarienicü mumünicü. 
10 Que mütiumü, tita ꞌaxa mütiꞌane 
hepaüsita caniumüni xei mieme. 
Que mürayeyuri, Cacaüyarisie 
mieme canayeyurini. 11 Xemeta 
yaxeicüa müquite xequeneyuꞌerieca 
ꞌaxa xemücateyuriecacü, 
xeꞌayeyuyurime püta 
xequeneyuꞌerieca Cacaüyarisie 
mieme, Tatiꞌaitüvame Cürisitu 
Quesusisie xeteviyatü.
12 ꞌAyumieme xevaiyari 
mumüximesie xeꞌuꞌuvatü, 
xepücacuyuitüarieni 
ꞌaxa xemüteyuriecacü 

Xumatari 6

yaxemütecahunicü que 
mütiucahiveꞌerie xevaiyari. 
13 Xepücaꞌiyetuaniri yuvaiyari para 
cümana ꞌaxa xemüteyuriecacü 
heiseriemecü yaxecatecahutü. 
Masisü müme memanutanenierixü 
müquite vasata vahepaü 
xeyüatü, xequeneyuyetuaca 
Cacaüyari müxecuyuitüirienicü 
xevaiyari, heiseriemecü 
yatiyurienetü. 14 Xepücayüvaveni 
xemücuyuitüarienicü ꞌaxa 
xemüteyuriecacü. Xepücayüa 
ꞌinüari niuquiyari mütixeꞌaitüacü. 
Que müꞌane ꞌaixüa mütiucaꞌiyari 
mütixeꞌaitüacü püta xecaniyüaca.
Que temüteꞌuximaya tita 
mütiheiseriesie mieme
15 Quesü ꞌaneni. ꞌInüari 
niuquiyari mücatatiꞌaitüacü, que 
müꞌane ꞌaixüa mütiucaꞌiyari 
püta mütatiꞌaitüacü, ꞌayumieme 
ꞌaxa teteyurieca. Pücatixaüsietü. 
16 Capüca ꞌasixecatemate, que 
müꞌanesüa xemüyuyetua 
xemüteꞌuximayacacü ꞌiyasie mieme 
yaxemütecahunicü que maine, 
vaüriyarica teꞌuximayatamete 
xepühüme que müꞌanesie mieme 
yaxemütecahu que maine. Xüca 
tita ꞌaxa mütiꞌanesie mieme 
xeteꞌuximayaca, xecanicuicuni. Me 
xüca xeteꞌuximayaca yaxetecahutü 
Cacaüyari que maine, heiserie 
xehexeiyatü xecanacünicuni. 
17 Pamüpariyusi nepipitüa Cacaüyari, 
sepa tita ꞌaxa mütiꞌanesie 
mieme xemüteꞌuximayacai, 
yuꞌiyaricü yaxetecahutü 
xenacüne que xemüteyetuiriyarie 
yaxeteꞌüquitüarietü. 
18 Xeꞌutixünarieca ꞌaxa 

Xumatari 6 ,  7
xemücateyuriecacü, tita 
mütiheiseriesie mieme 
xeteꞌuximayatü xenacüne. 
19 Tevipaü nepüticuxata 
xemüveraranicü teüteri vahepaü 
xeteꞌuꞌiyaritü. Xepüyuyetuacai 
xevaiyari mütiꞌuximayacacü 
tita mücatiꞌitiyasie mieme 
tita ꞌinüari mütisanasie mieme, 
ꞌinüari xemütisananicü. Hicürita 
yaxeicüa xequeneyuyetua 
xevaiyari mütiꞌuximayacacü tita 
mütiheiseriesie mieme, ꞌiyasie 
mieme xemüpasienicü.
20 Quepaucua tita ꞌaxa mütiꞌanesie 
mieme xemüteꞌuximayacai, 
xepuxüxünicai tita 
mütiheiserie hepaüsita. 21 Que 
xeteꞌutixuxuaverecai ꞌana. Hicü 
xepüyuteteviya mücü hepaüsita. 
Que müꞌane müpaü mütiyuriene, 
mücü müquitü canayeimücü. 
22 Hicü püta xeꞌutixünarieca ꞌaxa 
xemücateyuriecacü, Cacaüyarisie 
mieme xeteꞌuximayatü, ꞌayumieme 
xeputixuxuavere xemüpasienicü 
ꞌiyasie mieme. Que müꞌane 
müpaü mütiyuriene, mücü tucari 
mücaxüve hexeiyatü canayeimücü. 
23 Camüsü, que müꞌane ꞌaxa 
mütiuyuri, mücü müyacü 
ꞌapürapiniyarieni, masi Cacaüyari 
que mütatimicua, mücü tucari 
mücaxüve catanimicuacamücü 
Tatiꞌaitüvame Cürisitu Quesusisie 
teteviyacacu.
Memüneneüque vahesie que 
mütimasiücü ꞌüquisica
7  Neꞌivamarixi, xeme 
xemütemate que 
mütitita ꞌinüari niuquiyari, 
nepütixetaxatüaniqueyu. Capüca 

312
ꞌasixecatemate, ꞌinüari niuquiyari 
pütiꞌaitüa tevi mexi ꞌayeyuri 
xeicüa. 2 ꞌInüari niuquiyari que 
maine, peuyevese ꞌuca mürecacüna 
yücünasie mütiviyanicü mexi 
ꞌayeyuri ꞌiya. Xüca cünaya ꞌumüni, 
puxünixü, ꞌinüari niuquiyari racüna 
müxata ꞌasipücahaine hepaüsitana. 
3 Mericüte, xüca xeime ꞌuquisie 
tiviyani mexi cünaya ꞌayeyuri, 
ꞌuca micumaüva que müꞌane 
mücayücüna canitaterüvariemücü. 
Mesü xüca ꞌumüni cünaya, 
puxünarie, ꞌinüari niuquiyari 
ꞌasicahainecacuri hepaüsitana. 
ꞌAna xüca xeime ꞌuquisie tiviyani, 
ꞌuca micumaüva que müꞌane 
mücayücüna pücahücütüni.
4 Müpaüta yaxeicüa xeme 
neꞌivama, Cürisitu yuvaiyarisie 
mumieriecü, xemeta 
xeniucuiꞌiva  ꞌinüari niuquiyari 
ꞌasimücahainenicü xehepaüsita. 
ꞌAyumieme xeimesie xepüteviya, 
que müꞌane müquite vasata 
manucuquesie, Cacaüyarisie 
mieme temutixuxuaverenicü. 
5 Quepaucua teüteri vahepaü 
temüteꞌuꞌiyaricai,  ꞌaxa 
que temüteyuriecai 
tetetacahiveꞌerietü, tavaiyari 
niucuyuitüarivacaitüni,  ꞌinüari 
niuquiyari yataticuyuitüvacacu. 
ꞌAyumieme teniucuini que 
temüteꞌutixuxuaverecai. 6 Hicüri 
tenixüxünini,  ꞌinüari niuquiyari 
ꞌasipücahaine tahepaüsita 
temucuicü tita mütativiyacai 
mücatasiviyacüri.  ꞌAyumiemericü 
hecuamecü  ꞌIyari que maine 
teteniꞌuximayaca,  ꞌutüarica 
yeꞌimecü que mütiꞌeniüriücü püta 
tepücateꞌuximaya.

313

Tita ꞌaxa mütiꞌane nehesie 
que mütiyeca
7 Queri teꞌutiyuaneni. Capüca 
ꞌinüari niuquiyari ꞌaxa ꞌane. 
Pücatixaüsietü. Masi xüca ꞌinüari 
niuquiyari caxuavenique, ne 
nepücaretimaniqueyu ꞌaxa 
que nemütiyuriene. Hiveꞌerica 
nepücahetimaniqueyu xüca ꞌinüari 
niuquiyari müpaü caꞌanuyünenique, 
Pepücatiꞌacahiveꞌerieca. 
8 ꞌAisicayari muxuavecaicü, tita 
ꞌaxa nemütiuyuri nisutüani 
nesicuyuitüvatü para naimecü 
nemütinecahiveꞌeriecacü. 
Xüca ꞌinüari niuquiyari 
ꞌumavenique, tita ꞌaxa mütiꞌane 
pümüquiniqueyu. 9 Nesü heiva 
ꞌinüari niuquiyari necahexeiyatü 
ꞌanepuyeicacai. Quepaucua 
ꞌaisica münesiꞌuꞌaxixü, tita ꞌaxa 
nemütiyurienecai nanutaniere. 
Neri neniumüni. 10 Mücü ꞌaisica 
münesiꞌanutanieritüaniquecai, que 
nemütitaxei, mücü pünesiꞌumi 
püta. 11 Peru ꞌaisica muxuavecaicü, 
tita ꞌaxa nemütiuyuri nisutüani 
netiꞌirüviyatü, mücü ꞌaisicacü 
pünesiꞌumi.
12 ꞌAyumieme ꞌinüari niuquiyari 
Cacaüyarisüa canimiemetüni, 
ꞌaisicata hesüana pümieme, 
püheiserie, ꞌaixüa püꞌane. 
13 Mericüte, mücü ꞌaixüa 
müꞌane tihücü tita münetiumie. 
Pücatixaüsietü. Masiri, para 
mümasiücünicü ꞌaxa que mütiꞌane, 
tita ꞌaxa nemütiuyuri pünesiꞌumi, 
ꞌicuyuitüvatü tita ꞌaixüa mütiꞌane. 
ꞌAyumieme ꞌaisica muxuavecaicü, 
cuini mieme ꞌaxa ꞌanetü nayani tita 
ꞌaxa nemütiuyuri.

Xumatari 7
14 Tame tepütemate, ꞌinüari 
niuquiyari ꞌiyarisie pümieme. Ne 
püta teüteri vahepaü nepütiucaꞌiyari 
xeicüa. Tita ꞌaxa mütiꞌane 
pünesiꞌunanai. 15 Nepücaꞌimate tita 
nemütiyuriene. Tita münetinaque 
yanepücatiyuriene, masi tita 
nemütiꞌuxie yanepütiyuriene. 
16 Hicü mericü, xüca tita 
mücanetinaque yanetiyurieneni, 
ꞌayumieme ꞌaixüa nepütixeiya 
ꞌinüari niuquiyari, quename 
ꞌaixüa ꞌane neꞌutaitü. 17 Hicü 
neri nepücahücü que müꞌane 
müpaü mütiyuriene, masi tita 
ꞌaxa mütiꞌane nehesie mütiyeca, 
mücü yapütiyuriene. 18 Ne 
nepütimate, nehesie tita ꞌaixüa 
mütiꞌane mücatiyeca, teüteri 
vahepaü que nemütiucaꞌiyari. 
ꞌAixüa nepütiyurieneniqueyu 
peru nepünetexie ꞌaixüa que 
nemütiyurieniqueyu. 19 ꞌAixüa 
que nemütiyurieniqueyu, müpaü 
nepücatiyuriene. Masi ꞌaxa que 
nemücatiyurieniqueyu, müpaü püta 
nepütiyuriene. 20 Mericüte xüca 
yanetiyurieneni que mücanetinaque, 
neri müpaü nepücatiyuriene, tita 
ꞌaxa mütiꞌane nehesie mütiyeca püta 
yapütiyuriene.
21 ꞌIpaü nepüretima ꞌinüari 
hepaüsita, quepaucua 
nemünevaüriya ꞌaixüa 
nemütiyurienicü, tita ꞌaxa 
mütiꞌane nehesie ꞌapuve. 22 Que 
nemütinemate neꞌiyarisie, 
nepünetemavi Cacaüyari ꞌinüarieya 
hepaüsita, 23 peru ꞌinüari yücü 
ꞌaneme nepüxeiya nevaiyarisie 
tiviyame. Mücü ꞌinüari, que 
nemütinemate ꞌinüariyarimatü 
mepuyucuitüve. Mücü ꞌinüari ꞌaxa 

Xumatari 7 ,  8
müꞌane nevaiyarisie mütiviya 
pünesiꞌuvi.
24 Ne xüa ꞌui nepüꞌuximatüarie. 
Quepai pünesitavicueisitüani 
ꞌicü caxari que mütiumü. 
25 Pamüpariyusi nepipitüa 
Cacaüyari, Quesusi Cürisitu 
mütatiꞌaitüvame nesipareviecacu. 
ꞌAyumiemeri, que nemütinemate, 
nepütiꞌuximaya Cacaüyari 
ꞌinüarieyasie mieme, teüteri 
vahepaü que nemütiucaꞌiyari 
püta, nepütiꞌuximaya ꞌinüari ꞌaxa 
müꞌanesie mieme.
Que temüteꞌayeyuyuri 
ꞌIyarisie teteviyatü
8  ꞌAyumieme hicürixüa 
müme Cürisitu 
Quesusisie memüteviya 
mepücaꞌanutaxüriyaniri, müme 
ꞌamemücaꞌuꞌuva teüteri vahepaü 
meteꞌuꞌiyaritü, ꞌIyari püta que 
maine ꞌamemuꞌuva. 2 Mücü ꞌinüari 
cümana ꞌIyari tucari mipitüa 
que müꞌane Cürisitu Quesusisie 
mütiviya, mücü pünesiꞌuxünaxü, 
mücanesicuyuitüvanicü 
mücü ꞌinüari cümana ꞌaxa 
nemütiyurienecai, cümana 
nemumü. 3 ꞌInüari niuquiyari que 
mücatiyüvecai, que mütiveranicai 
temüteütericü, Cacaüyari püta 
nenutahüani tita ꞌaxa mütiꞌane 
que memüteyurie teüteri vahepaü 
meteꞌuꞌiyaritü. Nenutahüani 
yunive heyenüꞌaca teüteri ꞌaxa 
memüteyuruva vahepaü ꞌaneme, 
heiyenüꞌaca tita ꞌaxa mütiꞌane 
hepaüsita. 4 Müpaü catiniuyurieni, 
tita mütiheiserie ꞌinüari niuquiyari 
que maine mayeꞌatüarienicü 
tahesie, tame ꞌatemücaꞌuꞌuva teüteri 

314
vahepaü teteꞌuꞌiyaritü, ꞌIyari püta 
que maine ꞌatemuꞌuva tahesie.
5 Müme teüteri vahepaü 
meteꞌuꞌiyaritü ꞌamemuꞌuva, 
müme teüteri vahepaü 
mepüteyumate. Müme ꞌIyari 
püta que maine ꞌamemuꞌuva, 
müme ꞌIyaripaü mepüteyumate. 
6 Xüca teüteri vahepaü tiyumaica, 
canimümücü. Xüca ꞌIyaripaü 
tiyumaica, canayeyuricamücü, 
yuꞌiyarisie pücaꞌuximatüarieca. 
7 Que müꞌane teüteri vahepaü 
mütiyumate, mücü Cacaüyari 
caniꞌuxieca. Yapücaticamie 
Cacaüyari ꞌinüarieyasie, ni 
müpaü pücayüve. 8 Müme teüteri 
vahepaü memüteꞌuꞌiyari, müme 
ꞌasimepücayüvave para Cacaüyari 
münaquiꞌacacü.
9 Xemeri teüteri vahepaü 
xepücateꞌuꞌiyari. ꞌIyarisie püta 
xepüteviya, xücate Cacaüyari 
ꞌIyarieya xehesie yecani. Xüca 
xevitü Cürisitu ꞌIyarieya 
cahexeiyani, mücü Cürisitusüa 
pücamieme. 10 Xüca Cürisitu 
xehesie tiviyani, xevaiyari 
canimüquini ꞌaxa xemüteꞌuyuricü, 
xeꞌiyari masi canayeyurini heiserie 
xemupitüariecü. 11 Que müꞌane 
menucuquetüa Quesusi müquite 
vasata, mücü ꞌIyarieya xüca xehesie 
yecani, que müꞌane menucuquetüa 
Cürisitu Quesusi müquite vasata, 
mücütütü canenutanieritüamücü 
xevaiyari cuicuiꞌime, ꞌIyarieya 
xehesie mütiyeca yatiyurienecacu.
12 ꞌAyumieme neꞌivama, tixaütü 
püreuyevese yatemüteyuriecacü. 
Peru pücaheuyevese teüteri 
vahepaü temüyüacacü que 
memüteꞌuꞌiyari, ꞌateꞌuꞌuvatü 

315
teüteri que memüteꞌuꞌiyari. 
13 Xüca ꞌaxeꞌuꞌuvani teüteri que 
memüteꞌuꞌiyari, xepücuini. ꞌIyari 
xepareviecacu xüca xeꞌimieni tita 
yuvaiyarisie mütiyuriene tevi, 
xenayeyuyuricacuni.
14 Queyupaümeme Cacaüyari 
ꞌIyarieya müvaravitücü, 
müme Cacaüyari nivemama 
mecanihümetüni. 15 Xeme ꞌiyari 
xepücaꞌutanaquiꞌerie vaüriyarica 
xemüteꞌuximaya hesiena 
mieme, tavari xemümamacacü. 
Xenitanaquiꞌerieni ꞌIyari Cacaüyari 
nivemama müxeꞌayeitüa püta. 
Mücüsie teteviyatü müpaü 
tepüteꞌuhiva, Quemasi, ꞌuquiyari. 
16 Mücü ꞌIyari taꞌiyarimatü ꞌaxeicüa 
mepütehecüata quename Cacaüyari 
türiyamama tehüme. 17 Xüca 
tetüriyamamatüni, tixaütü tahesie 
pütinaqueni. Tita Cacaüyari 
mütatimini tahesie pütinaqueni, 
Cürisitusie que mütinaquenita, 
xücate hamatüana teteꞌucuine, 
hamatüanatari visi teꞌanenetü 
temayeitüarienicü.
18 ꞌIpaü nepüticuꞌeriva, que 
temütecuine hicü, mücü tixaütü 
catihücütüme tepüꞌerieca 
quepaucua temüxeisitüarieni 
visi que mütiꞌane ꞌuxaꞌa varie. 
19 Naitü mütiunetüari pütaꞌicueva 
Cacaüyari nivemama memasiücütü 
memacünecü, cui vaxeiyamütü. 
20 Tita mütiunetüari xüanacüa 
que mürayeitüari, müpaü 
mütiyuvaüriyacaicü müpaü 
pücatiuyü. Que müꞌane müpaü 
ꞌaneme meyeitüa yamütiuyuricü 
püta puyü. Taꞌicuevatü xeicüa yuri 
tiniꞌerieca. 21 Tita mütiunetüari 
ꞌayumieme püxünarieni, tita 

Xumatari 8
mütipünive mücaꞌiꞌaitüacacüri, 
masi Cacaüyari türiyamama visi 
memüꞌanene vahepaü xünitü 
mayanicü. 22 Müpaü tepütemate, 
naitü mütiunetüari ꞌaxeicüa 
maꞌaiva, ꞌaxeicüa müticuine 
hicüque. 23 Mücü meta, tameta 
ꞌIyari temexeiya tita ꞌumüramiesie 
timiemetüme, siepüre tataüta 
tenaꞌaivani tetaꞌicuevatü Cacaüyari 
nivemama temacünecü quepaucua 
tavaiyari müxünarieni. 24 Müpaü 
yuri teteꞌerietü tetetaꞌicuevatü 
teputavicueisitüari. Peru xüca 
ꞌixeiya tita müticuevie, masi 
pücaꞌicuevieri. Queri ticuevieca 
tita mütixeiya. 25 Perusü xüca 
teꞌicuevieca tita temücatexeiya, 
tenitaꞌicuevani teteꞌucaꞌenivatü.
26 Müpaürita yaxeicüa 
ꞌIyari pütasiparevi que 
temüteverarani. ꞌAsitepücatemate 
tita temüteꞌitavavirieni que 
müreuyevese. Mücü ꞌIyari masi 
tahesie mieme nitavavirivani 
Cacaüyari, haꞌaivatü niuquiyari que 
mücatixuave. 27 Que müꞌane taꞌiyari 
mütaꞌinüata, mücü catinimaica 
que müticuꞌeriva ꞌIyari, ꞌiya 
mitavavirivacü Cacaüyari que 
mütinaque, müme Cacaüyarisie 
mieme memupasie vahesie mieme.
Yemecü que temüteheꞌiva naime
28 Tame müpaü tecatenimaica, 
müme meminaquiꞌerie 
Cacaüyari, ꞌiya nivaparevieca, 
naime ticuyuitüvatü para 
ꞌaixüa memüꞌitüarienicü 
müme memutaꞌinieri, ꞌiya que 
mütiyuriemücücai meripai. 
29 Müme meripai müvamaicai, 
müme nuꞌayapaü meꞌaneneme 

Xumatari 8 ,  9
püvarayeitüamücücai meripai, ꞌiya 
yumüireme ꞌivamarixi vamasica 
mayanicü. 30 Müme meripai müya 
meꞌaneneme müvarayeitüamücücai, 
müme nivarutaꞌinieni. Müme 
müvarutaꞌinie, heiserie 
nivarupitüani. Müme heiserie 
müvarupitüa, visi meꞌaneneme 
nivarayeitüani.
31 Queri teꞌutiyuaneni xüca 
müpaü ꞌaneni. Xüca Cacaüyari 
tasinaquiꞌerieca, quepai 
pütasiꞌuxiveꞌerieca. 32 Que müꞌane 
yunive mücaꞌutavicueisitüa, 
miyetua püta tanaime tahesie 
mieme, ꞌiya xüari hamatüana 
naime pütatiminita. 33 Quepai 
püvaxanetani müme Cacaüyari 
müvaranuyexei. Cacaüyari 
canihücütüni que müꞌane 
heiserie müvarupitüa. 34 Quepairi 
püvaranutaxürieni. Cürisitu 
Quesusi canihücütüni que 
müꞌane mumü, que müꞌane 
masi manucuque, que müꞌane 
Cacaüyari serieta macaca, 
que müꞌaneta tahesie mieme 
mitavaviriva. 35 Quepai pütasipata 
Cürisitu mücatasinaquiꞌeriecacü. 
Xüca teꞌuximatüarieca, 
xüca tesaipünarieca, xüca 
teꞌutaveiyarieni, xüca 
teheuhacacuicuni, xüca 
temamaveni, xüca 
teꞌucuerivaꞌitüarieni, xüca 
tecuiꞌivarümeni, mücü naitü que 
tiyüve. 36 Que müreꞌuxa,
Taheyemecü tepücuiꞌiva ꞌahesüa 
temümiemetecü.
Muxasi memücuiꞌivanipaü 
teniꞌerivani.
37 Sepasü naime, cuini mieme 
tecateneꞌivani ꞌicü naime ꞌiya 

316
mütasinaquiꞌerie yatatipitüacacu. 
38 Ne müpaü nepütinemate, sepa 
temücuini sepa temayeyuyurini, 
sepa niuqui tuayamete sepa 
teꞌaitamete memüyüaca, sepa tita 
hicü mütimieme sepa tita ꞌuxaꞌa 
mütimieme, sepa memütürücavi, 
39 sepa müreutiteva sepa 
müreucateva, sepa que mütitita 
que ꞌanetü mütiunetüari, mücü 
pücayüveni mütasipata Cacaüyari 
mücatasinaquiꞌeriecacü, Cürisitu 
Quesusi mütatiꞌaitüvame que 
mütatinaquiꞌerie.
ꞌIxaherisixi que memüteꞌanayexeiyari
9  Yuri nepaine Cürisitusie 
netiviyatü. Nepücatiꞌitava, 
neꞌiyari nehamatü yatinihecüatani 
ꞌIyari Mütiyupatasie netiviyacacu. 
2 Müpaü nepaine, yemecü 
nepünehiverie, neꞌiyarisie 
nepüticuine necatihayevatü. 
3 Nemeuyehüiyaniqueyu Cürisitusie 
necativiyatü nemayanicü, 
neꞌivama vahesie mieme, 
müme memünemarema que 
memüteꞌutinunuiva, müme vahesie 
mieme. 4 Müme mecaniꞌixaherisixitüni. 
Müme Cacaüyari nivemama 
mepayeitüari, visi tiꞌaneme 
mepüteꞌupitüari, türatute mepupitüari, 
ꞌinüari niuquiyari mepupitüari, 
Cacaüyarisie mieme ꞌuximayasica 
mepexeiya, mepüteꞌutahüavari 
que memütemiquieniquecai. 
5 Taꞌuquiyarima mepüvaꞌuquiyarima, 
vasatata canimiemetüni que müꞌane 
heiserie mupitüarie Cürisitutütü, que 
mütiunuivaxü. ꞌIya nai tiꞌaitame 
Cacaüyari canihücütüni. ꞌAixüa 
quetixasivani yuheyemecü. Müpaü 
xeicüa püꞌane.

317
6 Perusü Cacaüyari niuquieya 
pücayutatexie, müpaü pücaꞌane. 
Yunaitü ꞌIxaherisie memüyecü, 
müme mepücaꞌixaherisixi. 
7 ꞌApurahamisie memüyecücü 
xeicüa, yunaitü mepücatüriyamama. 
Masi müpaü paine, ꞌIsahaquisie 
memüyecüne, müme ꞌanivema 
mecanitaterüvariecuni. 8 ꞌIpaü 
caniꞌaneni, türi vaiyarieyasie 
memüyecü, müme Cacaüyari 
türiyamama mepücahüme, masisü 
müme memutinunuivaxü Cacaüyari 
que mütitahüavixü mütiminiquecai, 
mümetütü nivemama 
meputaterüvari. 9 Catinitahüave 
que mütiminiquecai müpaü haitü, 
ꞌEpaucua nepayeneni. ꞌAna Sara 
yunive pexeiyaniri.
10 Mücürita, ꞌana Xevecasie 
yamepüteꞌinüaricai türi, 
taꞌuquiyari ꞌIsahaqui 
muyuxevicai vaꞌuquiyaritücacu. 
11 Mecatinunuivavecacu cuxi, 
tita ꞌaixüa mütiꞌane tita ꞌaxa 
mütiꞌane mepücateyurievavecai 
cuxi para müseiriyarienicü tita 
Cacaüyari mütiyuriemücücai que 
mütivaranuyeteüxixü, 12 que müꞌane 
müvarutaꞌinie yatiyurienetü, sepa 
tevi que mütiyurienecai. ꞌAna 
Xeveca müpaü pütiutahüavari, 
Masicaya catiniꞌuximayacamücü 
yumutasie mieme, 13 que müreꞌuxa, 
Nepinaquiꞌeriecai Cacuvu, ꞌEsahu 
püta nepuꞌuxiecai.
14 Mericüte, que teꞌutiyuaneni. 
Cacaüyari que mücatiheiserie 
pücatiyuriene. Pücatixaüsietü. 
15 Müpaüri pütitahüavixü Muisexi, 
Nepinenimaya que müꞌane 
nemünenimayatamücü, nepiꞌüviya 
que müꞌane nemüꞌüviyamücü. 

Xumatari 9
16 ꞌAyumieme sepasü xevitü 
yamütiyuvaüriya yamütiunanausa, 
Cacaüyari mütiyucanenimaya 
canihücütüni que müꞌane müpaü 
müyüane. 17 ꞌUtüarica niuquiyari 
müpaü püticühüave Parahuni, 
ꞌAyumieme nepümasiꞌanucuquetüa, 
ꞌahesie nemütihecüatanicü 
que nemütitürücaüye, naisari 
cuiepa nemücuxasivanicü que 
müꞌane nemühücü. 18 ꞌAyumieme 
caninenimayaca que müꞌane 
münenimayatamücü, seꞌime 
nayeitüani que müꞌane seꞌime 
mayeitüamücü.
19 Süricü müpaü 
pepüneticühüaveni, Mericüte, 
titayaricuta tiniuquixie cuxi. 
Quepai piꞌuxiveꞌerieca tita 
mütiyuriemücü ꞌiya. 20 Neuxei, 
ꞌecüsüari que pepüpaicü 
pemitaꞌeiyanicü Cacaüyari. Tita 
mütiuveviya que ticühüaveni 
ꞌivevivame, Titayari ꞌipaü neꞌaneme 
penetiutavevi, ꞌutaitü. 21 Camü 
ꞌivevame heiserie carexeiya 
haxu hepaüsita, xei tapuriyaricü 
mütitivevienicü xeime xari visi 
mürapiyacacü, xeimeta ꞌaxa 
mürapiyacacü.
22 Sepa Cacaüyari masiücüme 
mayeitüamücü que mütihaꞌa, 
titahecüatamütü que mütitürücaüye, 
quesü yüni xüca cui tiucaꞌenivatü 
ꞌinevieni paüri mühecarieni 
mühaꞌarisie mücaꞌunarienicü. 
23 Müpaü pütiuyuri 
mütihecüatanicü vaücavamecü 
visi que mütiꞌane, visi ꞌaneme 
ꞌayeitüatü paüri münenimaya, 
meripai micuhaꞌaritüa visi 
ꞌanetü mayanicü. 24 Tamesü 
tecanihümetüni. Pütasiꞌutaꞌinie, 

Xumatari 9 ,  10
Huriyusixi vasata xeicüa pücatixaü, 
masi memücahuriyusixi vasatata 
pütasiꞌutaꞌinie. 25 Que maine 
Huxeya xapayarisie,
Müme memücaneteüterimatücai, 
neteüterima nepütivataterüva.
ꞌIya mücanaquiꞌerivacai, 
münaquiꞌeriva nepütitaterüva.
  26 Haque müpaü 
memütetahüavarie, 
Xepücaneteüterima,
Mana Cacaüyari mayeyuri 
nivemama mepütaterüvarieni.
27 Quisariyaxita müpaü 
tiniuhiva ꞌIxaheri hepaüsita, 
Sepanetü ꞌIxaheri xiüyarimama 
haramarasie mieme xiecaripaü 
memüyupaümenique, hipatü 
xeicüa mecanitavicueisitüariecuni. 
28 Heyeꞌatüatü yuniuqui, 
ꞌimexüitüatü yacatiniyuriemücü 
Tiꞌaitame cuiepa. 29 Meripai que 
mainecaita Quisariyaxi,
Que müꞌane yumüireme 
mütivaꞌaitüvame
Xüca catasiꞌucuꞌeiririenique 
tatüriyama,
Surumatari vahepaü 
tecaniꞌitüarieniqueyu,
Cumuxatari vahepaü 
tepüꞌaneneniqueyu.
Huriyusixi teüteriyari que 
memüteheiyehüva niuqui 
ꞌaixüa manuyüne
30 Mericüte, que teꞌutiyuaneni. 
Müme memücahuriyusixi 
memücayumexüitüacai 
heiserie memexeiyanicü, müme 
heiserie mecaniupitüarieni. 
Heiserie mepexeiya yuri 
memüteꞌeriecü. 31 ꞌIxaherisixi 
püta memüyumexüitüacai 

318

heiserie memexeiyanicü ꞌinüari 
niuquiyarisie mieme, müme 
mepücaꞌayeꞌaxüa ꞌinüari 
niuquiyarisie. 32 Titayariri. 
Yuri mepücateꞌeriecai, 
masi que memüteyuriecai 
mepüyumexüitüacai. 
ꞌAyumieme mepücaꞌayeꞌaxüa. 
Meputiꞌücamürixü tete 
müratiꞌücamüritüresie, 33 que 
müreꞌuxa,
Camü Siyunisie nepicaye tete 
müratiꞌücamüritüre,
Tete cümana 
memütiꞌücamürique.
Que müꞌane yuri mütiꞌerie 
ꞌiyasie pücayuteviyani.
10  Neꞌivama, neꞌiyaricü ꞌipaü 
nepüreixeiyaniqueyu, 
ꞌipaü nepütivaviri Cacaüyari 
müme vahesie mieme, 
memütavicueisitüarienicü. 
2 Netinihecüatani cuini mieme 
Cacaüyarisie mieme que 
memüteyumexüitüa, masi ꞌaixüa 
metemaitü mepücayumexüitüa. 
3 ꞌAsimepücatemate heiserie 
que mütiyupitüva Cacaüyari. 
Yücümana püta mepütecuvautüve 
heiserie que memüteyupitüanicü. 
ꞌAyumieme yamepücatecahu 
Cacaüyari que maine, heiserie 
müvapitüanicü. 4 Cürisitu 
nitaparitüani ꞌinüari niuquiyari, 
yunaitü yuri memüteꞌerie heiserie 
memüpitüarienicü.
5 Muisexiri müpaü tiniuꞌutüani, 
ꞌinüari niuquiyaricü heiserie que 
mürexeiya xatatü, müpaü ꞌutaitü, 
Que müꞌane tevi müpaü mütiyurieni, 
mücü canayeyuricamücü 
cümana. 6 Peru yuri mütiꞌeriecü 
heiserie que mürexeiya, ꞌipaü 

319
püta paine, ꞌAꞌiyarisie müpaü 
pepücatiꞌacühüaveni, quepai 
taheima peutimieni peꞌutaitü, 
Cürisitu manacavitünicü 
peticuꞌerivatü, 7 quepai peucamieni 
meucatevasie peꞌutaitü nusu, 
Cürisitu manativitünicü 
müquite vasata peticuꞌerivatü. 
8 Masi que haine. Niuquiyari 
canehuraniri ꞌatenisie ꞌaꞌiyarisie. 
Tita temütecuxata yuri que 
mütiꞌerie hepaüsita, mücü 
canihücütüni. 9 Müpaü paine, 
xüca ꞌatenicü petiꞌahecüatüaca 
Quesusisie petiviyatü Tiꞌaitame 
que mütihücü, xüca ꞌaꞌiyaricü yuri 
petiꞌerieca quename Cacaüyari 
henucuquetüa müquite vasata, 
pecanitavicueisitüariemücü. 
10 Yuꞌiyaricü tevi yuri pütiꞌerie 
heiserie müpitüarienicü. 
Yutenicü pütiyuhecüatüa 
mütavicueisitüarienicü.
11 ꞌIpaü paine ꞌutüarica 
xapayari, Yunaitü hesiena yuri 
memüteꞌerie mepücayuteteviyani. 
12 Huriyusixi Cüriyecusixi 
yücü mepücaꞌanene. Yunaime 
Tivaꞌaitüvame caniyuxevini, cui 
pütivamicua yunaitü memitahüave. 
13 Yunaitü memitahüaveni 
Tiꞌaitame mepütavicueisitüarieni. 
14 Mericüte, que müꞌanesie 
yuri memücateꞌutaꞌerie que 
meteꞌihüaveni. Quepaü yuri 
metetaꞌerieni que müꞌanesie 
ꞌasimemücatehetimaivave 
hepaüsitana. Quepaü 
meteheitimani xüca ꞌumaveni 
que müꞌane mütivacuxaxatüvani. 
15 Quepaü metecuxatani xüca 
mecaheutanüꞌariexüani. Que 
müreꞌuxa, Müme memütecuxata 

Xumatari 10
que mücatiꞌuximatüarieca 
yuꞌiyarisie, niuqui ꞌaixüa manuyüne 
memütecuxata, visi que ꞌaneneni 
vaqueiya.
16 Masi yunaitü yamepücatecacü 
niuqui ꞌaixüa manuyüne que 
maine. Quisariyaxi müpaü paine, 
Tiꞌaitame, quepai yuri titaꞌeririe 
tita mütiuꞌenie yatetecuxatacacu 
tame. 17 Tita mütiuꞌenie miꞌaxixücü, 
ꞌayumieme tevi yuri pütiutaꞌerie. 
Müpaü catiniꞌenani, tita 
müticuxasiva Cürisitu hepaüsita 
miꞌaxixücü.
18 Masisü müpaü nepaine, 
meteꞌuꞌenana ꞌacu. Camüsü,
Naisarie cuiepa peutayeixüa 
vaniuqui,
Cuie manunierepai netaꞌaxüani 
vaxasica.
19 Mericüte, müpaü nepaineta, 
Süricü ꞌIxaherisixi yamecatehetima 
ꞌacu. Mericüsü Muisexi meri ꞌipaü 
paine,
Xeꞌütesacame nepüxeꞌayeitüani 
xemüvatesanicü
Müme xei nuivariyari 
memücahüme.
Xevahecame teüteri 
ꞌasimemücatemaivave 
nepüxeꞌayeitüani.
20 ꞌArique Quisariyaxi camatü ꞌipaü 
paine,
Müme memücanesicuvautüvecai 
mepünesiꞌutaxei.
Müme nehepaüsita 
memücatecuꞌivavacai,
Vahüxie nemasiücütü nenayani.
21 Müpaüta naineni ꞌIxaherisixi 
vahepaüsita, Tucaricü 
nemama nepeutasera teüteri 
yamemücatecahu memüꞌuxivaꞌa 
vahepa.

Xumatari 11

Hipatü ꞌIxaherisixi que 
memüteyuhayevani
11  Mericüsü ꞌayumieme 
ꞌipaü nepaine, Cacaüyari 
tivarutixaniꞌerie yuteüterima. 
Pücatixaüsietü. Neri ꞌIxaherisixi 
necanixevitütüni. ꞌApurahamisie 
nepüyetüa, Venicamini 
nuivarieyasie nepümieme. 
2 Cacaüyari pücavarutixaniꞌerie 
yuteüterima meripai müvamaicai. 
Mesü ꞌasixecatemate que maine 
ꞌutüarica xapayari ꞌEriyaxi 
xatatü. Mücü nitavavirieni 
Cacaüyari ꞌIxaherisixi vahepaüsita, 
müpaü ꞌutaitü, 3 Neuxei 
Tiꞌaitame, mepüvarucui müme 
memütecuxatacai ꞌahesie mieme. 
Mepicaꞌunaxüa haque ꞌamavari 
müratimemierivasie. Ne nexaüta 
nepünehayeva, mepünesicuvautüve 
memünesimienicü. 4 Peru 
Cacaüyari que titaꞌeitütü. ꞌIpaüsietü, 
Nehesie mieme ꞌatahuta miriyari 
nepüvatiyasa ꞌuquisi, Vahari 
hüxie memücacatunumaꞌuivave. 
5 Müpaüri yaxeicüa hicüta 
mepüyuhayevaxü hipatü 
memanayexeiyarie ꞌaixüa que 
mütiucaꞌiyari ꞌiya. 6 Camü ꞌaixüa 
mütiucaꞌiyaricü mepanayexeiyari, 
tixaütü memüteꞌuyuricü 
mepücaꞌanayexeiyari. Mesü, 
ꞌaixüa que mütiucaꞌiyari, 
xüca tixaütü meteyurieca 
meꞌanayexeiyarienique, mücü 
püta ꞌaixüa pücatiucaꞌiyariniqueyu. 
Xücateri meꞌanayexeiyarienique 
tixaütü memüteꞌuyuricü, 
ꞌaixüa tiucaꞌiyaritü 
pücavaranayexeiyaqueyu. Mesü, 
que memüteꞌuyurie, xüca ꞌaixüa 

320

tiucaꞌiyaritü varanayexeiyaque, 
müme püta tixaütü 
mepücateyurieniqueyu.
7 Queteri ꞌaneni. ꞌIxaherisixi 
mepücaheitaxei tita 
memütecuvautüvecai. Müme 
memanayexeiyarie meneitaxeiya 
püta. Hipatü müme meseseꞌitü 
menacüne, 8 que müreꞌuxa,
Cacaüyari ꞌiyari müyüꞌüraxie 
nivarupitüani,
Hüxi tivarupitüa cümana 
memücaheunenierenicü,
Naca tivarupitüa cümana 
memücaheuꞌenanacacü
Hicüque.
9 Ravirita müpaü paine,
Mexasie quepaucua 
memüteꞌapica,
ꞌIpari queꞌayani, viniyari 
queꞌayani vahesie mieme,
Mequeꞌutiquetamürixüani muva.
ꞌAmemüteꞌapinepaü 
mequeteꞌepinirieni.
  10 Vahüxi queꞌacüpire 
memücaheunenierenicü.
Meꞌanacatutusitü mequeꞌacüne 
yuheyemecü.
Memücahuriyusixi que 
memütetavicueisitüarieni
11 Mericüsü nepaine, 
metiquetamürixüaca 
mecatehecaxüri yuheyemecü. 
Pücatixaüsietü. Masi 
taꞌaurie memaxüricü müme, 
müme memücahuriyusixi 
mepütavicueisitüarieni, Huriyusixi 
memüꞌütesanicü. 12 Taꞌaurie 
memaxüricü cuiepa memütama 
vaüca que memüteꞌupitüarie, müme 
memüyutexiecü memücahuriyusixi 
vaüca que memüteꞌupitüarie, camü 

321
masi vaücava mecatepitüarieni 
cuxi quepaucua memayeꞌaxüani 
Huriyusixi.
13 Ne müpaü nepütixecühüave 
xeme xemücahuriyusixi, ne que 
nemürenüꞌarie memücahuriyusixi 
vahesüa, ꞌaixüa nepaine 
nehüritüarica hepaüsita, 14 siparasü 
xüca neyüveni nemüvaꞌütesatüanicü 
neꞌivamarixi, siparasü xüca 
nevatavicueisitüani hipame 
müme. 15 Müme memüxaniꞌerivacü, 
cuiepa memütama meniupasieni 
ꞌaixüa memütexeiyarienicü. Masi 
vaücava cuxi catiyüni quepaucua 
memünaquiꞌerivani. Xüari 
cuiepa memütama ꞌayumieme 
mepanutaneniereni müquite 
vasata. 16 Hecuame mavariyari 
xüca Cacaüyarisie mieme ꞌupasieni, 
naitü yacatinipasiemücü. Nanayari 
xüca Cacaüyarisie mieme ꞌupasieni, 
mamateyata canipasiemücü.
17 Hicü hipatü mamateya 
menanumurixüani, ꞌecü huriva 
yeutanaca pehücütütü vasata 
peniucaquerieni huriva cüyeyari 
nanayasie mieme hayari que 
müracacapaü peꞌietü pemayanicü 
vahepaü. 18 ꞌAyumieme 
pepücavataveꞌerieca mamateya. 
Xücari pevataveꞌerieca, camü ꞌecü 
pepücaꞌitituica nanayari, nanayari 
püta pümasitituica ꞌecü.
19 ꞌEcüri müpaü pepütayüni, 
Mamateya mepanumurariexüa 
nemücaquerienicü ne. 20 Mericüte, 
yuri memücateꞌeriecaicü, 
ꞌayumieme mepanumurariexüa. 
ꞌEcüsü yuri pemütiꞌeriecü ꞌapepuve. 
Pepücaꞌanuyehaitürüve que 
pemütiꞌamate, masi queneumaca. 
21 Xücari Cacaüyari cavarucuꞌeirieni 

Xumatari 11
mamateya yücümana memutinexüa, 
tietü camasicuꞌeiriemücü ꞌecüta. 
22 Camü ꞌaixüa que tiucaꞌiyari que 
tiseꞌita Cacaüyari. Caniseꞌicaitüni 
memacaxüri vahepaüsita. ꞌAixüa 
catiniucaꞌiyarini ꞌahepaüsita 
xüca peꞌahayevani ꞌaixüa 
tiucaꞌiyaricacu ꞌiya. Me xüca 
catixaütüni, penanuvitequiemücü 
ꞌecüta. 23 Mümerita xüca yuri 
mecateꞌerietü mecayuhayevani, 
müme mepecaꞌuitüarieni. Cacaüyari 
türücariya canexeiyani tavari 
müvacaꞌuitüanicü. 24 ꞌEcüri 
huriva yeutanaca mutinuivaxüsie 
pemiemetütü penanuvitequieni, 
haraverita mieme hurivasie 
peniucaquerieni que 
pemücatiunuivaxü. Masi yemecü 
müme mamateya mücü hurivasie 
memümiemete mecatecaꞌuitüarieni 
yücüyeyarisie.
ꞌImatürieca que 
memütetavicueisitüarieni ꞌIxaherisixi
25 Neꞌivama, yacü xeicüa capa 
temaivavemete xeyuꞌeriecacü, 
pücanesinaqueniqueyu xüca 
xecaheitimanique ꞌicü niuqui 
mutiꞌaviesiecai. Hipatü xeicüa 
ꞌIxaherisixi meseseꞌitü menacüne, 
mexi yunaitü memücahuriyusixi 
mecaꞌayeꞌaxüavave. 26 Müpaü 
tiyüyu, yunaitü ꞌIxaherisixi 
menitavicueisitüariecuni, que 
müreꞌuxa,
Tiyuvicueisitüvame Siyunisie 
nayeyeimücü.
Taꞌaurie pehüani Cacuvu,
Cacaüyari caꞌayexeiyatü 
mücayuhayevacü.
  27 ꞌIpaü netinivaveviriemücü 
türatu

Xumatari 11 ,  12
Quepaucua nemüvanavairieni 
tita ꞌaxa memüteꞌuyurie.
28 Niuqui ꞌaixüa manuyüne 
que müticuxasiva, müme 
meniuꞌuxivaꞌani, xeme ꞌaixüa 
xemüꞌitüarienicü. Peru que 
memüteꞌanayexeiyarie, Cacaüyari 
püvanaquiꞌerie vaꞌuquiyarima 
müvanaquiꞌeriecaicü. 29 Cacaüyari 
pücayupata que mütivamicua 
que mütivaꞌinie. 30 Xemesü que 
yaxemücatecahucaiꞌanapai, hicü 
que xemütenenimayasie mexi 
müme yamecatecahu, 31 yaxeicüa 
müme hicü yamepücatecahu mexi 
xenenimayasie xeme, mümerita 
hicürixüa memünenimayasiecacü. 
32 Cacaüyari yunaime nivayetuani 
yamemücatecahunicü, yunaime 
müvanenimayacacü.
33 Quetimarive, Cacaüyari 
vaücava que mürexeiya, que 
mütimaive, vaüca que mütimate. 
Que tiyutexie tevi ꞌiꞌinüatatü 
tita mütiyücühüave Cacaüyari, 
ꞌicuvaunetü huyeteya.
  34 Quepai püretima Tiꞌaitame que 
mütiyumate,
Quepai picuꞌimaiya.
  35 Quepai pütimicua meri, 
ꞌamürapinenicü ꞌiya.
36 Naitü hesüana catinaneicani, 
ꞌacatiniuveni ꞌiya ticuyuitüvacacu, 
hesiena catinimiemetüni. ꞌAixüa 
queticuxasivani yuheyemecü.
Que müreuyevese yamütiyurienenicü 
Cacaüyarisie mieme pasietü
12  ꞌAyumieme 
neꞌivama Cacaüyari 
mütiyucanenimayacü, müpaü 
netinixevavirieca, xemiyetuanicü 
yuvaiyari mavari mayanicü 

322

mayeyuri mupasie minaque 
Cacaüyari. Mücü ꞌuximayasicacü 
xecaneyexeiyacacuni ꞌiyarisie 
mümiemecü. 2 Müme hicü cuiepa 
memütama xepücavaꞌüqueni, masi 
yücü xeꞌanenetü xequenacüni 
xetihehecuareme que 
xemütecuꞌeriva. Müpaü xeteyurietü 
heiseriemecü xeneitimaicuni tita 
mütinaque Cacaüyari, tita ꞌaixüa 
mütiꞌane titacü mütinaquiꞌa titacü 
mürayeꞌave.
3 ꞌIya ꞌaixüa mütiucaꞌiyaricü 
nehesie mieme, ꞌayumieme 
müpaü nepütixecühüave 
yuxexuitü yuhesüa xemetitei, 
xepücaꞌanuyehaitürüveni 
xeteyücühüavetü yuhepaüsita 
que mücareuyevese 
yaxemüteyücühüavenicü. Masi 
yaxequeteneyücühüaveni 
para ꞌaixüa xemüteyumaicacü 
püta, yuxexuitü Cacaüyari 
que mütixeꞌuꞌinüasirie yuri 
xemüteꞌeriecacü. 4 Tavaiyari 
caniyuxevini, peru paüriyari 
hesiena mümieme canimüireni. 
Xexuitü paüriyari yücü pütiyuruva. 
5 Tameta temümüire, xei vaiyari 
tecanihümetüni Cürisitusie 
teteviyatü. ꞌAxeicüa taxexuitü 
tinitapinitüni.
6 Yücü teteniumiquivani, ꞌiya 
ꞌaixüa que mütiucaꞌiyari taxexuime 
tahesie mieme. Xüca müpaü 
teteꞌumiquieni texaxatamete 
temacünecü, yatepüteꞌumiquiva 
yuri que temüteꞌerie. 7 Xüca 
teteparevivametetüni, teteparevietü 
yatepüteꞌumiquiva, xüca 
teteꞌüquitametetüni, teteꞌüquitatü 
yatepüteꞌumiquiva, 8 xüca 
tetetutuicametetüni, tevatuicatü 

323
yatepüteꞌumiquiva. Que 
müꞌane mütivamicua, ꞌaixüa 
ꞌiyaricü mütivamicuanicü 
yapütiumiquiva, que müꞌane 
mütiꞌaita, yamütiyumexüitüacacü 
yapütiumiquiva, que müꞌane 
müvanenimaya hipame, 
müyutemaviecacü yapütiumiquiva.
Cürisitu teüterimama que 
yamemütecahuni
9 Yacü xeicüa xecayüatü 
xequeteneyucanaquiꞌerieca. 
Xeꞌixeümatü tita ꞌaxa mütiꞌane, tita 
ꞌaixüa mütiꞌanesie xequeteneviyani. 
10 Que xemütevanaquiꞌerie 
yuꞌivamarixi, yuꞌiyaricü 
xequenivahiveꞌerieca. Yuxexuitü 
masi xequenivapitüaca yuꞌivama 
veꞌemete xevaꞌerietü.
11 Xepücayüꞌüraraxieca que 
xemüteyumexüitüa. ꞌAixüa 
ꞌiyaricü xequeneyuvaüriyaca. 
Xequeteneꞌuximayaca Tiꞌaitamesie 
mieme.
12 Yuri que xemüteꞌerie 
xetaꞌicuevatü, 
xequeneyutemamavieca. 
Que xemüteꞌuximatüarie, 
xequeteneucaꞌenivani. 
Que xemüteyunenevie, 
xepücatehayevani.
13 Cacaüyari teüterimama 
que memüteheiyehüva, 
xequenivaparevieca. 
Xequeneyumexüitüaca xevaꞌinietü 
cuꞌuvamete.
14 ꞌAixüa xequetenivaxatani 
müme memüxeꞌuveiya vahepaüsita 
ꞌaixüa memüꞌitüarienicü. ꞌAixüa 
xequetenivaxatani, tixaü 
xepücatevaxatani para ꞌaxa 
memüꞌitüarienicü.

Xumatari 12 ,  13
15 Memüyutemamavie vahamatü 
xequeneyutemamavieca. 
Memütisuana vahamatü 
xequeneutisuanani.
16 Yaxeicüa xequeteneyücühüaveni 
yuhepaüsita yuxexuitü. 
Xepücaꞌanuyehaitürüveni que 
xemüteyumate, masi tixaütü 
memücatehüme vahamatü 
xequeneuꞌuvani. Yacü xeicüa 
xetecuꞌerivatü, xetemaivavemete 
xepücayuꞌerieca.
17 Ni xeime ꞌaxa xepücateꞌapica 
ꞌiya ꞌaxa xeꞌuyuriecu. 
Xequetenecuvava ꞌaixüa 
xemüteyuriecacü yunaime teüteri 
vahüxie. 18 Xüca xeyüvaveni, que 
xemüteyurie xeme, cayuvatü 
xequeteneteni yunaime teüteri 
vahamatü. 19 Nenaquiꞌerima, 
yuhesie mieme xepücayucuitüveni, 
masi xequetenehayevani müme 
püta memühecarienicü. Müpaü 
püreꞌuxa, Ne xehesie mieme 
nepünemieneni. ꞌAnepürapica 
ne, canaineni Tiꞌaitame. 20 Masisü 
xüca que müꞌane mümasiꞌuxie 
heuhacamücüni, quetineumicua. 
Xüca heuharimücüni, 
queneuharitüa. Müpaü 
petiyurienetü pecanihiveritüamücü 
müpaü mütiyumaicacü que 
müꞌane muteviyasitüariepaü. 
21 Xepücaꞌipitüani tita ꞌaxa mütiꞌane 
müxehaꞌivanicü, masi xequenaꞌivani 
tita ꞌaxa mütiꞌane, ꞌaixüa 
xeteyurietü püta.
13  Yunaitü yamequetecahu 
que memüteꞌaita 
müme heiserie memexeiya 
memüteꞌaitanicü, müme 
vaheima memucayasarie. Tevi 
heiserie pücahexeiyaniqueyu 

Xumatari 13
mütiꞌaitanicü, me xüca Cacaüyari 
caꞌipitüanique. Müme heiserie 
memexeiya hicü memüteꞌaitanicü 
mecaniꞌaisieca, Cacaüyari 
tivaꞌaitüacacu. 2 ꞌAyumieme 
que müꞌane meyeꞌunie cuiepa 
tiꞌaitame, mücü caneyeꞌunieca 
tita Cacaüyari mütiutaꞌaitaxü. 
Müme memeyeꞌunie yücümana 
menanuyutaxüricuni. 3 ꞌIsücate 
mepücayüa memimariutanicü que 
müꞌane ꞌaixüa mütiyuriene, masi 
mepüyüa memimariutanicü que 
müꞌane ꞌaxa mütiyuriene püta. 
Pereuyeimücü pecaꞌimacarütü 
que müꞌane heiserie mexeiya 
mütiꞌaitanicü ꞌacu. Mericüte, ꞌaixüa 
quetineyurieneni. Mücüri ꞌaixüa 
paineni ꞌahepaüsita. 4 Cacaüyari 
parevivameya canihücütüni ꞌaixüa 
pemüꞌitüarienicü. Me xüca ꞌaxa 
petiyurieneni, queneumaca. Yacü 
pücahecueꞌe ꞌixipara. Cacaüyari 
parevivameya canihücütüni 
haxüacü mürepinirienicü 
que müꞌane ꞌaxa mütiyuriene. 
5 ꞌAyumieme peuyevese 
yamüticamienicü que mütiꞌaita, 
haxüacü xeicüa pücatixaü, masi 
yuꞌiyarisie ꞌaixüa mütiyumaicacüta. 
6 ꞌAyumiemerita xepüteyutuani 
que xemüteheuyehüviyarüva. 
Müme Cacaüyari tupirisiximama 
mecanihümetüni, mücücü 
mecaniꞌayumiemetetüni.
7 Xequetenivarapinirieca 
yunaime tita müreuyevese. 
Xequeneꞌüitüa que müꞌane 
meuyevese xemiꞌüitüanicü 
tita xemüteheuyehüviyarüva. 
Xequeneꞌüitüa que müꞌane 
meuyevese cuviyexunu 
tuminieya xemiꞌüitüanicü. 

324
Xequeteneuyehüvirieca que müꞌane 
meuyevese xemüteheiyehüviriecacü. 
Veꞌeme xequenexatani que 
müꞌane meuyevese veꞌeme 
xemüxatanicü. 8 ꞌAixüa 
pücayüni xüca heuyeveca xeime 
xemüteꞌapiniriecacü. Peuyevese 
xeicüa xemüyunaquiꞌeriecacü 
püta. Que müꞌane minaquiꞌerie 
xeime, mücü caneyeꞌatüaniri 
ꞌinüari niuquiyari. 9 Mücü niuqui, 
xeime ꞌüyaya pepücacumaüvani, 
pepücatiꞌamemivani, 
pepücatinavayani, petiꞌitavatü 
pepücatihecüatani, 
pepücatiꞌacahiveꞌerieca, que maine, 
xevitü ꞌaisica xüca xuavenita, 
mücü naitü catiniyutaxevire ꞌicü 
niuquicü, Pepinaquiꞌerieca ꞌahepaü 
tevi que pemütiꞌanaquiꞌerie ꞌecü. 
10 ꞌInaquiꞌerietü yuhepaü tevi, 
ꞌaxa pücaꞌiyurieneni. ꞌAyumieme 
tiyucanaquiꞌerietü caneyeꞌatüamücü 
ꞌinüari niuquiyari.
11 Mücü meta, xenimaicari ꞌicü 
tucari. Hicürixüa canayeꞌaniri 
xemanutanenierenicü 
xecusutü. Hicü canahuraniri 
temütavicueisitüarieni. Quepaucua 
yuri temüteꞌutaꞌerie pücahahuracai 
hicüpaü. 12 Tücari pütixüxime, 
tucari nehuraniri. Hicü ꞌayumieme 
tequeꞌicuꞌeirieni tita teüteri 
memüteyurie yüvipa timieme. 
Cuya tepüayari tequeꞌanacatücüni 
hecüaripa mieme. 13 ꞌAixüa 
ꞌanemecü tequeꞌuꞌuvani hecüaripa 
memuꞌuva vahepaü teyüatü, 
tecaꞌixüaratüvetü tecatarüvetü 
tecarucusixitütü tecaheutayexürietü 
tecataꞌeririyatü tecaꞌütesatü. 
14 Masi xequenanacatücüni que 
müꞌane Tiꞌaitame Quesusi Cürisitu 

325
mühücü. Xepücayuhaꞌaritüaca 
yaxemüteyuriecacü que 
memüteꞌucahiveꞌerie teüteri 
vahepaü xeteꞌuꞌiyaritü.
Müme memüverarani yuri 
que memüteꞌerie
14  Xequeneutanaquiꞌerie 
que müꞌane müverani 
yuri que mütiꞌerie, peru niuqui 
xemüxüatüacacü que müticuꞌeriva 
hepaüsita pücatixaü. 2 Xevitü 
yuri catiniꞌerieca quename 
yüve nai müticuaca, xevitüta 
müverani sisiüravime xeicüa 
pücuaꞌa. 3 Que müꞌane müticuaꞌa 
pücaꞌitaveꞌerieca que müꞌane 
mücaticuaꞌa. Que müꞌaneta 
mücaticuaꞌa pücaꞌiniuquimani 
que müꞌane müticuaꞌa, Cacaüyari 
mitanaquiꞌericü ꞌiya. 4 ꞌEcüsü que 
pepüpaicü peminiuquimanicü 
que müꞌane xeimesie mieme 
mütiꞌuximaya. Yucusiyari hürüpa 
ꞌaputive ꞌapative nusu. ꞌAputivenitütü. 
Cusiyarieya türücariya pexeiya 
ꞌamitaquetüanicü.
5 Mücü meta, xevitü tucarite yücü 
ꞌaneneme caniꞌerieca, xevitüta naitü 
tucari yaxeicüa tiꞌaneneme niꞌerieca. 
Yuxexuitü yuꞌiyarisie heiseriemecü 
mequeteyumaica. 6 Que müꞌane 
maꞌeriva tucari, Tiꞌaitamesie 
mieme yüanetü canaꞌerivani. 
Que müꞌane mücahaꞌeriva tucari, 
mücüta Tiꞌaitamesie mieme 
yüanetü pücahaꞌeriva. Que müꞌane 
müticuaꞌa, Tiꞌaitamesie mieme 
yüanetü catinicuaca, pamüpariyusi 
nipitüani Cacaüyari. Que müꞌane 
mücaticuaꞌa, mücüta Tiꞌaitamesie 
mieme yüanetü pücaticuaꞌa, 
pamüpariyusi nipitüani Cacaüyari.

Xumatari 13 ,  14
7 Xevitü tame yuhesie mieme 
xeicüa pücaꞌayeyuri, yuhesie 
mieme xeicüa pücaꞌumüni. 8 Xüca 
teꞌayeyuyurini, Tiꞌaitamesie 
mieme tenayeyuyurini. Xüca 
teꞌucuini, Tiꞌaitamesie mieme 
tenicuicuni. ꞌAyumieme sepa 
temayeyuri sepa temücuini, 
Tiꞌaitamesüa tecanimiemetetüni. 
9 ꞌAyumiemerita Cürisitu niumüni 
nanutaniere, müme memümüquite 
memayeyuyurita tivaꞌaitüvame 
mayanicü.
10 ꞌEcüri titayari petiniuquima 
ꞌaꞌiva. ꞌEcütari, titayari petitaveꞌerie 
ꞌaꞌiva. Tanaitü tecaniutiꞌuicuni 
Cacaüyari ꞌuvenieya hüxie. 
11 Müpaü püreꞌuxa,
Ne necanayeyurini, canaineni 
Tiꞌaitame.
ꞌAyumieme nehüxie yunaitü 
menicatunumaꞌuicuni,
Yunaitü yutetacü ꞌaixüa 
mecanihecüatacacuni 
Cacaüyari.
12 Hicü ꞌayumieme taxexuitü tahesie 
mieme tepütiniuni Cacaüyari hüxie.
Xepücaꞌicahüani titasie 
mütitiquetamüreni xeꞌiva
13 ꞌAyumieme 
tepücataniuquimatüveni. 
Masi ꞌipaü xequeteneyumaica 
püta, xemücaꞌicahüani titasie 
mütitiquetamüreni xeꞌiva, titacü 
mativauseni. 14 ꞌIpaü nepütimate, 
Tiꞌaitame Quesusisie netiviyatü 
ꞌipaü yuri nepütiꞌerie, tixaütü xüca 
catiꞌitiyaca, yücümana müpaü 
pücaꞌane. Masi xeicüa, que müꞌane 
caꞌitiyacame müꞌerie, mücüsie 
mieme pücaꞌitiya. 15 Xüca ꞌaꞌiva 
ꞌuhiveritüarieni ꞌicuaicü, ꞌecü 

Xumatari 14 ,  15
peꞌinaquiꞌerietü pepücayüane. 
ꞌAꞌicuaicü pepücaꞌicaꞌunani 
que müꞌanesie mieme mumü 
Cürisitu. 16 Tita xehesie mieme 
ꞌaixüa mütiꞌane, xüca tüma ꞌaxa 
caticuxasivanique. 17 Cacaüyari 
ꞌiꞌaitüacacu xüca ꞌaꞌuyeicani tevi, 
sepa müticuaꞌa sepa müranuyeꞌe, 
heiserie caniupitüarieni, yuꞌiyarisie 
pücaꞌuximatüarie, niyutemavieca 
ꞌIyari Mütiyupatasie tiviyatü. 
18 Que müꞌane müpaü tiyurienetü 
mütiꞌuximaya Cürisitusie mieme, 
Cacaüyari caninaquiꞌacamücü ꞌiya 
hepaüsita, teüterita meneitimaicuni 
ꞌaixüa que mütiyuriene.
19 ꞌAyumiemericü tame 
tenitamexüitüaca cümana taꞌiyarisie 
temücaꞌuximatüariecacü, cümana 
ꞌaxeicüa temütaseiriyanicü tanaitü. 
20 ꞌIcuaicü pepücaꞌicaꞌunani tita 
Cacaüyari mütiuyuri. Naitüri 
catiniꞌitiyaca, peru ꞌaxa püyüni 
xüca tevi ticuatü ꞌitiquetamüra 
xeime. 21 ꞌAixüa püyüniqueyu 
masi xüca vai pecacuaꞌanique 
xüca vinu pecaꞌanuyeꞌenique, xüca 
tixaü pecatiyurienenique cümana 
ꞌaꞌiva mativauseni mütiquetamüre 
müveranare. 22 Yuri que pemütiꞌerie, 
ꞌacümana yaquetinecuꞌerivani 
Cacaüyari hüxie. Caniyutemavieca 
que müꞌane yuhesie mücarahüpa 
paüri ꞌaixüa ꞌaneme ꞌerietü. 23 Que 
müꞌane müyuxamurie yücü 
ticuꞌerivatü, mücü nanutahüiyamücü 
xüca ticuaca, yuri tiꞌerietü 
mücayüanecü. Nai mütiyuriene yuri 
que mücatiꞌerie, ꞌaxa tiniyurieneni.
Memütürücavi memüverarani
15  Caneuyevecani tame 
temüyüvavemete 

326
teminevieni tita memücateyüvave 
müme memüverarani. Tepücayüaca 
para taxaütame xeicüa 
temünaquiꞌacacü. 2 Taxexuitü 
tequeyüaca tahepaü tevi 
püta münaquiꞌacacü, ꞌaixüa 
müꞌitüarienicü müseiriyarienicü. 
3 Ni Cürisitu pücayüanecai para 
yuxaütame xeicüa münaquiꞌacacü, 
masi que müreꞌuxa, Müme ꞌaxa 
que memutiyuanecai ꞌahepaüsita, 
vaniuquixiya pünesiꞌuꞌaxixü ne püta. 
4 Naitü meripai mütiutiꞌutüarie, 
temütetiꞌüquitüarienicü 
tiniutiꞌutüarieni, para 
teteꞌucaꞌenivatü ꞌutüarica 
xapayari tasinütüacacu yuri 
temüteꞌeriecacü tetaꞌicuevatü. 
5 Mücü Cacaüyari müpaü 
mütatipitüva temüteꞌucaꞌenivanicü 
temünütüarienicü, mücü 
quexepitüaca yaxeicüa 
xemüteyumaicacü yuhesüa, 
Cürisitu Quesusi que maine, 
6 ꞌaxeicüa xei tetayaricü xeꞌutaniutü 
ꞌaixüa xemutiyuanenicü que müꞌane 
Tatiꞌaitüvame Quesusi Cürisitu 
mücacaüyarieya müꞌuquiyarieya 
hepaüsita.
Niuqui ꞌaixüa manuyüne 
memücahuriyusixi vahesie 
que mütimieme
7 ꞌAyumieme 
xequeneyutanaquiꞌerie yunaitü, 
Cürisitu müxeꞌutanaquiꞌeripaü, 
Cacaüyari ꞌaixüa 
müticühüavarüvanicü. 8 ꞌIpaü 
nepaine, Cürisitu müme 
xitequiya ꞌinüariyari memexeiya 
vaparevivame nayani, masiücüme 
meyeitüanicü yuri que maine 
Cacaüyari, mitaseiriyanicüta 

327
tita meripai mütivarutahüavixü 
taꞌuquiyarima quename 
metemiquieniquecai, 9 mümeta 
memücahuriyusixi ꞌaixüa 
memutiyuanenicü Cacaüyari 
hepaüsita müvanenimayacü, que 
müreꞌuxa,
ꞌAyumieme ꞌaixüa 
nemanihecüatacamücü 
memücahuriyusixi vahesüa,
Nemaninüavacamücü que 
müꞌane pemühücü.
10 Tavari müpaü paine,
Xemücahuriyusixi 
xequeneyutemamavieca 
teüterimama vahamatü.
11 Tavarita,
ꞌAixüa xequeteneutahüavi 
Tiꞌaitame hepaüsita
Yunaitü xemücahuriyusixi.
Yunaitü nuivarite ꞌaixüa 
mequehaitücani hepaüsitana.
12 Tavari Quisariyaxi müpaü paine,
Quisahi quie mieme 
tinitinemücü nana,
Que müꞌane manucuqueni 
mütivaꞌaitüanicü 
memücahuriyusixi.
Hesiena yuri 
mecateniꞌeriecacuni
Memücahuriyusixi 
metaꞌicuevatü.
13 Hicü ꞌiya Cacaüyari 
mütasiꞌupitüva temütaꞌicuevanicü 
yuri teteꞌerietü, mücü 
quexehüniyani naimecü 
xemüyutemamaviecacü yuꞌiyarisie 
xemücaꞌuximatüariecacü mexi 
yuri xeteꞌerie, masi vaücava yuri 
xemüteꞌeriecacü xetaꞌicuevatü, 
ꞌIyari Mütiyupata xetürücariyacacu.
14 Neri yuri nepütiꞌerie neꞌivama 
xehepaüsita, quename yücümana 

Xumatari 15
xehüpüne ꞌaixüa xeteyurietü, 
quename xeꞌayeꞌaxüavave 
nai xetemaitü, quename 
xeyüvave xemüyuꞌimaiyanicü. 
15 Hipame tapari necuerivaꞌatü 
nepütixeꞌutaꞌutüiri, tavari 
nexehaꞌeritüatü hepaüsitana 
yacütüniquetü, Cacaüyari ꞌaixüa 
tiucaꞌiyaritü müpaü münetiumicü, 
16 Cürisitu Quesusi parevivameya 
nemayanicü memücahuriyusixi 
vahesie mieme, maraꞌacamepaü 
netiꞌuximayatü Cacaüyari niuquieya 
ꞌaixüa manuyünesie mieme, 
müme memücahuriyusixi mavari 
memacünecü memütanaquiꞌeriva, 
Cacaüyarisie mieme memupasie 
ꞌIyari Mütiyupata yativapatacacu.
17 Hicüsü Cürisitu Quesusisie 
netiviyatü necaniyüveni ꞌaixüa 
nemütinecühüaveni nehepaüsita, 
tita Cacaüyari mütiyuriene 
nexatatü. 18 Nepücacuerivaꞌa tixaütü 
nemüticuxatanicü, tita Cürisitu 
mütiuyuri yanetiyurienecacu 
ne xeicüa nepüticuxatani. 
Yanetiyurienecacu, müme 
memücahuriyusixi yametecahutü 
menacüne, netaniucacacu 
netiꞌuximayacacu, 19 türücariya 
nehexeiyacacu ꞌinüarite 
mamarivavemete mütiyünicü, 
türücariya nehexeiyacacu 
ꞌIyarisüa mümieme. Querusareme 
neheyeyaca ꞌIriricupai 
neheuyeyuneca nenayeꞌani 
yemecü neticuxatatü niuqui ꞌaixüa 
manuyüne Cürisitu hepaüsita, 
20 ꞌipaü netinemexüitüatü, 
nemüticuxatanicü niuqui ꞌaixüa 
manuyüne haque que müꞌane 
Cürisitu mühücü mücaxasieve 
xeicüa, capa xeime tenarieya heima 

Xumatari 15 ,  16
neꞌanuquinicü ne. 21 Masi müpaü 
que müreꞌuxa,
Müme 
ꞌasimemücateꞌutahüavarie 
hepaüsitana, müme 
menixeiyacacuni,
Hepaüsitana memücaꞌuꞌenana 
meneitimaicuni.
Papuru que müreuyeimücücai 
Xumapaitü
22 ꞌAyumieme müixa 
nepacunuitüarie 
nemücaxeꞌuꞌivatamienicü. 
23 Hicüri ꞌuva pumaveri 
haque nemüreꞌuximayaca. 
Müixa viyari nepütihiveꞌerie 
nemüxeꞌuꞌivatamienicü 
24 quepaucua ꞌIsipaniya nemümie. 
Neꞌanuyeneme nepüxexeiyaniqueyu. 
Xemeta mana xepünesiꞌanuyenüꞌani, 
xehesüa netemavieritüarieyu 
ꞌesiva meri. 25 Masi hicü 
Querusareme nepüyemie 
nevaparevienique Cacaüyari 
teüterimama. 26 Maseruniyatari 
ꞌAcaiyatari meniyuvaüriya 
ꞌaxeicüa tixaütü memütevaminicü 
müme memümamave Cacaüyari 
teüterimama vasata memetitei 
Querusaremetari. 27 Müpaü 
meteniyuvaüriyani, neuyevecata 
müpaü memütevarapinirienicü. 
Memücahuriyusixi vahepaü 
meheixeiyatü mepacü ꞌIyarisie 
timieme. Peuyevese mümetari 
memüvaparevienicü vaiyarisie 
timieme hepaüsita. 28 ꞌAyumieme 
ꞌicü neꞌayeꞌatüame, ꞌicü vaꞌimiquieri 
nevayetuirieme, nenayeyeimücü, 
xehesüa neꞌanuyeneme ꞌIsipaniya 
nemetaꞌanicü. 29 Xehesüa 
quepaucua nemetaꞌani, nepütimate 

328

nemunuani nehünetü niuqui 
Cürisitu hepaüsita ꞌaixüa 
manuyünesie timiemecü ꞌaixüa 
xemüꞌitüarienicü.
30 Quesusi Cürisitu 
mütatiꞌaitüvamecü, 
ꞌIyari mütasipitüacü 
temütetacanaquiꞌeriecacü, ꞌipaü 
netinixetavavirieni neꞌivama, 
cui xemünesipareviecacü 
nenevieri xeꞌipitüatü 
Cacaüyari nehesie mieme 
31 nemütavicueisitüarienicü, Cureya 
memütama yamemücatecahu 
ꞌaxa memücanesiyurienicü, 
memünaquiꞌacacüta 
Cacaüyari teüterimama, que 
nemütivaparevieni Querusaremesie, 
32 para xehamatü nemüꞌuxipiecacü 
quepaucua nenetemavietü 
nemetaꞌani xehesüa, que 
mütinaque Cacaüyari. 33 Mücü 
Cacaüyari mütasipitüa taꞌiyarisie 
temücaꞌuximatüariecacü, mücü 
queꞌuyeicani yunaime xehamatü. 
Müpaü xeicüa nepaine.
Que mütivavaüritüacai
16  Nenixehecüatüani 
taꞌiva ꞌuca Peve 
mütiteva. Mücü tiparevivame 
canihücütüni Senicüreyasie 
memüyuyexexeüriva vahesüa. 
2 Xequeneutanaquiꞌerie Tiꞌaitamesie 
xeteviyatü, que müreuyevese 
Cacaüyari teüterimama 
memüyutanaquiꞌerienicü. 
Xequeneuparevi xüca tixaütü 
reuyehüaca xehesüa. Mücü 
tiparevivametütü nivaparevieca 
yumüireme, neta caneniuparevieni.
3 Xequenivavaüritüaca 
Pürisira ꞌAquiramame. 

329
Nehamatü mepüteꞌuximaya 
Cürisitu Quesusisie 
teteviyacacu. 4 Nemayeyurinicü 
ne, meniucuerivaꞌitüarieni 
meniucuiꞌiva tüma. Ne nexaüta 
pamüpariyusi nepücavapitüa, 
masi yunaitü memüyutixexeüriva 
memücahuriyusixi pamüpariyusi 
mepüvapitüata nehamatü. 
5 Vaquita memüyuyexexeürivata 
xequenivavaüritüaca. 
Xequenevaüritüaca ꞌEpainetu 
neminaquiꞌerie. Mücü 
meri ꞌAsiyatari vasata 
peuꞌisanari Cürisitusie mieme. 
6 Xequenevaüritüaca Mariya 
vaüca mütiꞌuximayacai xehesie 
mieme. 7 Xequenivavaüritüaca 
ꞌAniturunicu Cuniyaximame 
nenuivarisie memümiemete 
nehamatü memanutaxüriya. Müme 
meniveꞌemetetüni nüꞌarisixi vasata. 
Cürisitusie mepüteviyacai ne 
hesiena necativiyavecacu cuxi.
8 Xequenevaüritüaca 
ꞌAmupüriyatu neminaquiꞌerie 
Tiꞌaitamesie netiviyatü. 
9 Xequenivavaüritüaca ꞌUruvanu 
tahamatü mütiꞌuximaya 
Tiꞌaitamesie teteviyacacu, 
ꞌIsitaquimame neminaquiꞌerie. 
10 Xequenevaüritüaca ꞌAperexi 
müꞌinüasieve Cürisitusie tiviyatü. 
Xequenivavaüritüaca ꞌArisitupuru 
quie miemete. 11 Xequenevaüritüaca 
Heruriyuni nenuivarisie mümieme. 
Xequenivavaüritüaca Narusisu 
quie miemete, queyupaümetü 
Tiꞌaitamesie memüteviya. 
12 Xequenivavaüritüaca Türipina 
Türipusamame Tiꞌaitamesie 
meteviyatü memüteꞌuximaya. 
Xequenevaüritüaca Perüsira 

Xumatari 16
münaquiꞌeriva vaücava 
mütiꞌuximayacai Tiꞌaitamesie 
tiviyatü. 13 Xequenivavaüritüaca 
Xupu manayexeiyari Tiꞌaitamesie 
tiviyatü, varusieyamame 
nevarusipaü müꞌanecaita. 
14 Xequenivavaüritüaca 
ꞌAsinicüritu Pürecuni Herümexi 
Patüruva Herüma hipame 
ꞌivamarixi vahamatü memuꞌuva. 
15 Xequenivavaüritüaca Pirurucuxi 
Curiyamame, Nereya ꞌivaya 
ꞌucamame, ꞌUrimipata yunaitü 
Cacaüyari teüterimama vahamatü 
memuꞌuva.
16 Xequeneyuvaüritüaca ꞌisiyacü 
Cacaüyarisüa que xemütemiemete. 
Yunaitü Cürisitusüa miemete 
naisari memüyutixexeüriva 
mepüxevaüritüa.
17 Neꞌivama  ꞌipaü 
net inixevavirieca, 
xequenivaxeiyani müme  hixüata 
memüxesana memüxet iꞌücamüra, 
müme memüyüa  que 
yaxemücateꞌutaꞌüquitüarie. 
Xequeneyupata  vahepaüsita. 
18 Tat iꞌaitüvame  Cürisitusie 
mieme mepücateꞌuximaya 
müya memüꞌanene,  yuyuriepa 
mieme  püta mepüteꞌuximaya. 
ꞌA ixüa meꞌut iyuatü  peru 
yacü  xeicüa,  visi meꞌut iniutü 
mepütevaꞌirüviya müme  t ita 
ꞌaxa müt iꞌane memücatehaꞌeriva 
vaꞌiyari.  19 Xeme  que  xemütecahu 
metenet imani  yunaitüri. 
ꞌAyumieme  xehepaüsita 
nepünetemavi.  ꞌIpaü  pünet inaque, 
xemütemaivavenicü  ꞌaixüa 
xeteyurietü,  xemücaꞌinücacü 
püta  t ita  ꞌaxa müt iꞌane.  20 Mücü 
Cacaüyari mütasipitüa  taꞌiyarisie 

Xumatari 16
temücaꞌuximatüariecacü, mücü 
nixepitüamücü  xemicaquesinacü 
Satanaxi  yareutevitü. 
Tat iꞌaitüvame  Quesusi  xüca 
ꞌaixüa  t iucaꞌiyarini  xehesie 
mieme.
21 Timuteu nehamatü 
mütiꞌuximaya nixevaüritüaca, 
Rusiyuta Casunita Susipaterita 
nenuivarisie memümiemete.
22 Ne Terütiyu ꞌicü xapa 
nemacaꞌutüa nepüxevaüritüa 
Tiꞌaitamesie netiviyatü.
23 Que müꞌanesüa  nemüꞌaxe 
ne,  yunaitü memüyuyexexeüriva 
memüꞌaxeta  hesüana, 
Cayutütü  canixevaüritüaca. 
ꞌErasitu  quiecatari  vatumini 
hüveme,  taꞌiva  Cuarutumatü 
menixevaüritüaca.
24 Yunaime xehesie mieme xüca 
ꞌaixüa tiucaꞌiyarini Tatiꞌaitüvame 
Quesusi Cürisitu.

330

Visi queticühüavarüvani Cacaüyari
25 Mücü caniyüveni 
müxetuicanicü, que maine 
niuqui ꞌaixüa manuyüne 
nemücuxata, xasica Quesusi 
Cürisitu hepaüsita que maine. 
Catinicuxasivani que maine niuqui 
ꞌiya mitahecüataxü. Mücü niuqui 
müixa caniutiꞌaviesiecaitüni 
cayuvatü xeicüa, 26 hicürixüa 
masiücütü nayani. Texaxatamete 
vaꞌutüarica yaꞌutainecacu, que 
mütiutaꞌaitaxü mücü Cacaüyari 
yuheyemecü ꞌamuyeica, 
canivarutahecüatüani yunaime 
nuivarite para yamemütecahunicü 
yuri meteꞌerietü.
27 Mücü Cacaüyari muyuxevi 
mütimaive, visi queticühüavarüvani 
Quesusi Cürisitu hepaüsita 
yuheyemecü. Müpaü xeicüa 
caniꞌaneni. 

CURINITUTARI
Mexüacame Xapayari Que Mütivarunüꞌairi Papuru

 
Vaürisica
1  Ne Papuru, taꞌiva Susiteneximatü, 
tecanixevaüritüaca 
Curinitutari. Cürisitu Quesusi 
caneniutaꞌinieni nüꞌariecame 
nemayanicü, müpaü mütinaquecaicü 
Cacaüyari. 2 Curinitutari 
xemeyutixexeüriva Cacaüyarisüa 
xemiemetetütü, tenixevaüritüaca. 
Cürisitu Quesusisie xeteviyatü, 
xecaniupasieni Cacaüyarisie 
mieme. Xecaniutaꞌinierieni 
yaxemütepasienicü, que 
memüteꞌutaꞌinierie yunaitü naisarie 
memehüave que müꞌane Tatiꞌaitüvame 
Quesusi Cürisitu mühücü, que müꞌane 
müme tivaꞌaitüvame mühücü tameta 
tatiꞌaitüvame mühücü. 3 Cacaüyari 
mütaꞌuquiyari, Quesusi Cürisitu 
mütatiꞌaitüvame, ꞌaixüa xüca 
meteꞌuꞌiyarini xehesie mieme, xüca 
mexepitüaca xemücaꞌuximatüariecacü 
yuꞌiyarisie.
Pamüpariyusi que 
mütipitüacai, ꞌiyarisie timieme 
memütecumiquivacaicü
4 Neheyemecü pamüpariyusi 
necanipitüaca Cacaüyari 

xehepaüsita, ꞌaixüa tiucaꞌiyaritü 
mütixeꞌumicü Cürisitu 
Quesusisie xeteviyacacu. 5 Nai 
tinitimüiriyarümeni xehesie mieme, 
hesiena xeteviyacacu. Naimecü 
xecaniyüvaveni xemütiniunicü, 
naime xecatenimaica, 6 xehesie 
que mütiuseiriyarie mücü niuqui 
mihecüata Cürisitu. 7 ꞌAyumieme 
naime xecatenicumiquivani, tixaü 
pücareuyevese mexi xeꞌicuevie 
Tatiꞌaitüvame Quesusi Cürisitu, 
masiücütü mayeitüarienique. 
8 Mücü canixeseiriyamücü 
xeme, tapareyuque, xehesie 
mücarahüivanicü ꞌiya tucarisie 
quepaucua munuani Tatiꞌaitüvame 
Quesusi Cürisitu. 9 Cacaüyari 
que maine yacatinicamieni. 
Mücü canihücütüni que müꞌane 
müxeꞌutaꞌini xemüyutaxevirecü 
nuꞌayamatü Quesusi Cürisitu 
mütatiꞌaitüvamematü.
Cürisitu que tisanive
10 Perusü neꞌivama, vaüriyarica 
siepüre necanixepitüaniqueyu, 
Tatiꞌaitüvame Quesusi 
Cürisitusüa temiemetetütü ꞌipaü 
neꞌutaitü, xeniuqui yuxevicacu 

331

1 Curinitutari 1
yaxeicüa xequetenecuꞌerivani, 
hixüata xepücayusanani. Masi 
xequenütüarieca yaxeicüa 
xeteyumaitü, yaxeicüa xetecuꞌerivatü. 
11 Hipatü Curuhesüa miemete müpaü 
mecaneteniuhecüatüani xehepaüsita 
neꞌivama, quename vaniu, hipatü 
xeme xeyucuitüve. 12 ꞌIpaü nepaine, 
xeme yuxexuitü ꞌipaü xeputiyuane, 
Ne Papurusie necatiniviyani, xevitüta, 
Nesü ꞌApuruxisie püta necatiniviyani, 
xevitüta, Nesü Sepaxisie püta 
necatiniviyani, xevitüta, Nesü 
Cürisitusie püta necatiniviyani. 
13 Cürisitu que tisanive ꞌacu. Ne 
Papuru xehesie mieme que netiumierie 
curuxisie. Papurusüa xemiemetetütü 
que xeteꞌucaꞌüvaxü. 14 Cari 
pamüpariyusi nepipitüa Cacaüyari, 
xeime tüma nemücaꞌucaꞌüyaxücü 
xeme, Cürisipu xeicüa, Cayu xeicüa, 
15 capa ꞌuxaꞌatüni varie xevitü 
müpaü hainenicü, quename xeme 
xeꞌucaꞌüyarie nehesüa xemiemetetütü. 
16 Mesü necanivarucaꞌüyata 
ꞌEsitepanaxi quie quiecatari. 
ꞌAsinepücaraꞌeriva xeimetüme que 
nemütiuꞌüyaxü. 17 Cürisitu que 
münereyenüꞌa, capünesiheyenüꞌa 
nemütiꞌüyanenicü xeicüa. Niuqui 
ꞌaixüa manuyüne nemücuxatanicü 
caneneyenüꞌani masi, peru 
nemüticuxatanicü yacü timaivemepaü 
necatiꞌenierietü yacü xeicüa neꞌutaitü. 
Me xüca müpaü netiuniucanique, yacü 
xeicüa catinicuxaxasivaniqueyu que 
mütiumierie Cürisitu curuxisie.
Türücariya que mütatipitüa, 
temaivavemete que mütarayeitüa 
Cürisitu, Cacaüyari yatipitüacacu
18 ꞌIcü niuqui que mütiumierie 
curuxisie manuyüne, yacü 

332

haineme mecaniꞌerieca müme 
memütatümaiyariexime. Tameri 
püta temütavicueisitüariexime 
que temüteꞌiꞌenie, mücü niuqui 
türücariya canihücütüni 
Cacaüyarisüa mümieme. 19 ꞌIpaü 
catineꞌuca,
Tita memütemate 
temaivavemete, mücü 
necanicaꞌunamücü.
Tita memütemaivave yüvemete, 
mücü necanixaniꞌeriecamücü.
20 Haquevari temaivavemete, 
haquevari müme ꞌinüaricü 
memüteꞌüquita, haquevari niuqui 
xüxüatüvamete hicü miemetexi. 
Camüsü, tita memütemaivave 
cuiepa memütama, yacü xeicüa 
haineme canayeitüani Cacaüyari. 
21 Cui timaivetü, müpaü 
tiniutaꞌaita Cacaüyari, cuiepa 
memütama que memütemaivave 
memüyutatexienicü 
meheitimanique Cacaüyari. Masi 
caniyuvaüriya Cacaüyari niuqui 
mücuxasiva müvatavicueisitüanicü 
müme yuri memüteꞌerie, sepa 
mücü niuqui yacü xeicüa haineme 
memüꞌerie hipatü.
22 Huriyusixi teüteriyari ꞌinüarite 
menivauca, Cüriyecusixi timaiveme 
niuquieya menivauca. 23 Tame 
Cürisitu püta tecanixatani, que 
müꞌane curuxisie mumierie que 
mütihücü. Mücücü Huriyusixi 
meniutiquetamürixüani, yacü 
xeicüa ticuxaxasivame meniꞌerieca 
hipatü memücahuriyusixi. 
24 Tame püta temutaꞌinierie, sepa 
Huriyusixi sepa Cüriyecusixi, 
müpaü tetenitamaica, Cürisitu 
canihücütüni que müꞌane 
türücariya mütasipitüa 

333
Cacaüyarisüa miemetütü, 
que müꞌane temaivavemete 
mütasiꞌayeitüa Cacaüyari que 
mütimaive. 25 Sepanetü xüca 
Cacaüyari yacü xeicüa hainenique, 
mücüsiere masi yemecü 
catinimaiveniqueyu, teüteri 
hepaüna ꞌasimecatemaivavecacu. 
Sepa xüca Cacaüyari 
catürücaüyenique, masi yemecü 
canitürücaüyeniqueyu, teüteri 
hepaüna mecatürücavicacu. 
26 Xequetenaꞌerivani que 
xeꞌanenetü xemutaꞌinierie neꞌivama. 
Camüsü, hipatü xeicüa xeme 
xecatenimaivavemetetüni, teüteri 
que memütecuꞌeriva. Hipatü xeicüa 
xepüveꞌemete, hipatü xeicüa 
mamarivavemete xepüvanivema, 
que xemüteꞌutaꞌinierie. 
27 Masi ꞌena cuiepa miemete 
tita yacü haineme memüteꞌerie 
cananuyeteüxieni Cacaüyari, 
para mütivatiteviyasitüanicü 
temaivavemete. Canenuyeteüxieni 
tita mücatitürücavi ꞌena cuiepa, 
mütivatiteviyasitüanicü müme 
memütürücavi. 28 Cacaüyari 
canenuyeteüxieni tita tixaü 
mücatihücü, tita mütixaniꞌeriva, 
tita ꞌamücatiuve meta, para 
yacü xeicüa meyeitüanicü tita 
mütixuave, 29 capa xevitü tevi 
veꞌeme yuxatanicü Cacaüyari hüxie. 
30 Masi Cacaüyari müxeꞌunetüacü, 
ꞌayumieme ꞌaxecaniuꞌuvani, Cürisitu 
Quesusisie que xemüteviya. 
Cürisitu canihücütüni que müꞌane 
Cacaüyari micaye, temaivavemete 
mütasiꞌayeitüanicü, tasipitüatü 
heiseriemecü yatemütecahunicü, 
tasipatatü Cacaüyarisie mieme, 
tasixünatü. 31 ꞌAyumieme müpaü 

1 Curinitutari 1 ,  2
caniꞌaneni que müreꞌuxa, Que 
müꞌane veꞌeme müxatamücü, 
Tiꞌaitame quexatani veꞌemetüme.
Que müticuxatacai Cürisitu 
hepaüsita, curuxisie 
que mütiumierie
2  Yaxeicüa neta neꞌivama, 
quepaucua xehesüa nemunua, 
cui yüvemepaü nepücayüanecai 
que nemütiuniucacai, que 
nemütimaivecai, quepaucua 
nemütixecuxaxatüvacai 
neꞌihecüatatü Cacaüyari 
que müꞌane. 2 ꞌIpaü 
netininemaicaitüni püta, tixaü 
nepücaraꞌerivaniquecai xehesüa 
neꞌuyeicatü, Quesusi Cürisitu 
xeicüa netinaꞌerivaniquecaitüni, 
que müꞌane curuxisie 
mumierie que mütihücü. 
3 Nesüari necatürücaüyetü 
masi necaninuani xehesüa, 
neheumatü vaüca, neꞌuyüyüacatü. 
4 Que nemütiuniucacai, tita 
nemüticuxatacai, timaivemepaü 
nemütiꞌenierienicü xeicüa 
nepücayüanecai, visi netiuniutü 
xeicüa yuri nemütixeꞌeritüanicü 
nepücayüanecai. Masi 
necanixehecüatüacaitüni ꞌIyari 
que mütiꞌane, Cacaüyari que 
mütitürücaüye, 5 capa heuyevecacü 
tita teüteri memütemaivave para 
yuri xemüteꞌeriecacü xeme, masi 
Cacaüyari türücariyayasie püta yuri 
xemüteꞌeriecacü.
Tita Cacaüyari ꞌIyarieya 
masiücüme mürayeitüa
6 Tetemaivavetü masi 
tetenicuxatani müme 
memayeꞌaxüavave vasata. Peru que 

1 Curinitutari 2 ,  3
temütemaivave, hicü miemetexi 
müpaü mepücatemaivave. Hicü 
miemetexi tevaꞌaitüvameteta müpaü 
mepücatemaivave, müme yacü 
xeicüa memacünirüme. 7 Masi que 
temütecuxata tame, tenihecüatani 
tita mütiꞌaviesiecai, que 
mütimaive Cacaüyari tetecuxatatü. 
Timaivetü que mütiyurieniquecai 
ꞌarique, visi teꞌaneneme que 
mütarayeitüani, mücü ꞌana 
pücamasiücücai hicüque, sepa 
Cacaüyari müpaü mütiyumaicai 
cuie canetüarievecacu 
cuxi. 8 Hicü miemetexi 
tevaꞌaitüvamete hasuacua müpaü 
mepücatehetimaivavecai ni xevitü. 
Xüca müpaü metehetimanique, 
curuxisie mepücaꞌimieniqueyu 
Tiꞌaitame visi müꞌane. 9 Masi que 
müreꞌuxa,
Tita tevi mücatixeiyave 
yühüxicü, mücatiꞌenieve 
yunacacü,
Titacü mücatiyuꞌiyaritüave tevi,
Müya ꞌaneneme Cacaüyari 
nivaruhaꞌaritüirieni
Müme meminaquiꞌerie.
10 Müya ꞌaneneme Cacaüyari 
masiücüme canayeitüani, ꞌIyari 
yatatixeisitüacacu. Mücü ꞌIyari 
catinimaica naisarie que mütiꞌane, 
naitü que mütiyumate Cacaüyari.
11 Teüteri, que titita tevisie mieme 
yamütimate tevi que mütiyumate. 
Tevi ꞌiyarieya hesiena müyeca 
canihücütüni tita müpaü mütimate. 
Yaxeicüata tevi ꞌasipücatimate 
Cacaüyari que mütiyumate. 
Cacaüyari ꞌIyarieya xeicüa müpaü 
catinimaica. 12 Tame ꞌuva cuiepa 
mieme ꞌiyari tepücaꞌuyeyesa. ꞌIyari 
Cacaüyarisüa mümieme püta 

334

tecaniuyeyeca, temütemaicacü 
tita Cacaüyari mütatiumi. 
13 Tita ꞌIyarisie mütimieme 
tetenivahecüasitüiyani müme 
ꞌIyari memuyeyesa. ꞌAyumieme 
quepaucua temixata tita Cacaüyari 
mütatiumi, tepücatecuxata que 
temüteꞌuꞌüquitüarie tevaꞌenietü 
müme teüteri vahepaü xeicüa 
memütemaivave. Yatetenicuxatani 
ꞌIyari que mütatiꞌüquitüa püta.
14 Tevi mücü ꞌIyari mücaꞌuyeyesa 
pücayuvaüriya mitanaquiꞌerienicü 
tita Cacaüyari ꞌIyarieyasie 
mütimieme. Yacü xeicüa haineme 
caniꞌeriecamücü. Pücayüve 
yamüretimanicü, me ꞌIyari 
ꞌipareviecacu xeicüa caniyüvemücü 
mitaꞌinüatacü que mütiꞌane 
tita ꞌIyarisie mütimieme. 15 Que 
müꞌane mücü ꞌIyari muyeyesa 
püta, nai catinitaꞌinüatamücü, 
peru xevitü ꞌIyari mücaꞌuyeyesa 
hepaüna pücaꞌitaꞌinüata que 
müꞌane miyeyesa. 16 Que 
müreꞌuxa, Quepaicü pütimate que 
müticuꞌeriva Tiꞌaitame, quepai 
pütitaꞌüquitüani. Peru tame 
Cürisitupaü tetenicuꞌerivani.
Cacaüyarimatü que temüteꞌuximaya
3  Neri neꞌivama, ꞌana 
nepücayüvecai 
nemütixecuxaxatüvanicü que 
nemütivacuxaxatüva müme 
ꞌIyari memuyeyesa. Müme 
vai xeicüa memühüme, türi 
Cürisitusie memüteviya que 
nemütivacuxaxatüva, müpaü püta 
netinixecuxaxatüvacaitüni xeme. 
2 Resi nenixemicuacaitüni, ꞌicuai 
nepücaxeꞌumi, xemücaꞌiquemacaicü. 
Peru hicü cuxi xepücaꞌiquema, 

335
3 vaisie xemüteviyacü cuxi. Mexi 
xeyumexüitüa hipame vahepaüsita, 
mexi xeyucuitüve cuxi, cari vaisie 
xecateviya xeicüa, teüteri vahepaü 
xecateyüa. 4 Xevitü quepaucua 
müpaü maine, Nesü Papurusie 
necatiniviyani, xevitüta, Nesü 
ꞌApuruxisie netiniviyani, cari teüteri 
xeicüa xecanihümetüni.
5 Mericüte, ꞌApuruxitütü que 
titita. Papurutütü que netitita. 
Cacaüyari parevivametemama 
tecanihümetüni, tacümana 
yuri xeteniutaꞌerieni. Tiꞌaitame 
que mütatiumi taxexuime, 
6 ne neniucaꞌeni, ꞌApuruxi 
niꞌipanecaitüni. Peru Cacaüyari 
canihücütüni mitinetüa. 
7 ꞌAyumieme ꞌesame tixaü 
pücatihücü, ꞌipavame tixaü 
pücatihücü. ꞌIya xeicüa 
mitinetüa tixaütü catinihücütüni 
Cacaüyaritütü. 8 Mecaniyuxevini 
ꞌesame ꞌipavame. Yuxexuitü 
yuꞌivarica mecateniꞌivacacuni 
que memütecumaüvacai. 
9 Cacaüyarimatü 
tecateniꞌuximayaca. Xemeri 
Cacaüyari vasiyaya xecanihümetüni.
Mücü meta, Cacaüyari veviyaya 
xecanihümetüni. 10 Cacaüyari ꞌaixüa 
tiucaꞌiyaritü que münetiumi, müpaü 
nepütitavevi tesariya quitüa mieme, 
qui vevivamete tivaꞌaitüvamepaü 
neyüanetü mütimaivepaü. Xevitü 
qui pütavevieni heimana. Yuxexuitü 
mequeyucuerivayurieca que 
memüteꞌiveviva. 11 Tesariya quitüa 
mümieme ꞌapuve yuxevitü. Xevitü 
pücayüve tavari mitavevieni xeime. 
Quesusi Cürisitu canihücütüni 
tesariya ꞌamuve. 12 Hurucü 
püratacü tetexi visi müꞌanenecü 

1 Curinitutari 3
xüca ꞌutaquini heimana, cüyexicü 
ꞌüxacü müaxacü nusu, 13 yuxexuime 
vaveviya canihecüacamücü. 
Tucari ꞌayeꞌayu hecüatü 
canayeimücü, tucari masiücütü 
que mürayani tai xuavecacu. Tai 
canitaꞌinüatamücü yuxexuime 
vaveviya, ꞌaixüa que mütiꞌanene. 
14 Tita mütiutavevie xüca yuhayeva, 
ꞌivevivame catiniꞌivacamücü. 
15 Me xüca ꞌutitani, ꞌivevivame 
tinitatümaiyamücü. ꞌIvevivame 
xeicüa canitavicueimücü, peru 
que müꞌane taicü mutavicueipaü 
catiniꞌeriecamücü.
16 Xüari xeme müpaü 
xecatenimaica, Cacaüyari tuquieya 
xemühümecü haque Cacaüyari 
ꞌIyarieya meyeca. 17 Tevi xüca 
ꞌicaꞌuna Cacaüyari tuquieya, 
Cacaüyari canicaꞌunamücü ꞌiya. 
Cacaüyari tuquieya canipasieca 
hesiena mieme. Xemeri xepühüme 
tuqui.
18 Xepücateyuꞌirüviyani. Xüca 
xevitü xeme timaiveme yuꞌerieca, 
temaivavemete que memüteyuꞌerie 
hicü miemetexi, ꞌasicatimaitü 
püta queꞌayani, yuri timaivetü 
mayanicü. 19 Cuiepa memütama 
que memütemaivave, yacü xeicüa 
haineme caniꞌerieca Cacaüyari. 
ꞌIpaü catineꞌuca, Temaivavemete 
que memüteyucuamana, mücü 
yacatinivaviyani. 20 Tavari ꞌipaü 
catineꞌuca, Tiꞌaitame catinimaica 
niuqui que memütexüatüa 
temaivavemete, yacü xeicüa 
niuqui memüxüatüacü catinimaica. 
21 ꞌAyumieme ꞌaixüa pücaꞌane 
veꞌemete müvaxatanicü 
teüteri. Masi naitü xehesüa 
catinimiemetüni. 22 Sepa Papuru, 

1 Curinitutari 3 ,  4
sepa ꞌApuruxi sepa Sepaxi, sepa 
cuie, sepa xemayeneniere, sepa 
xemucui, sepa hicü mieme 
xemütehexeiya, sepa ꞌuxaꞌatüni 
varie mieme xemütehexeiya, naitü 
xehesüa catinimiemetüni. 23 Xemeta 
Cürisitusüa xecanimiemetetüni, 
Cürisituta Cacaüyarisüa 
canimiemetüni.
Nüꞌarisixi que memütehüritüariecai
4  ꞌIpaüta tequeteꞌerivani tame, 
Cürisitu tupirisiximama 
que temütehüme, que 
temüteꞌuhüritüarie temihecüatanicü 
tita mütiꞌaviesiecai Cacaüyari 
hepaüsita. 2 Camüsü ꞌena xüca 
hüritüarieca, caneuyeveca 
yamüticamienicü. 3 Peru xüca xeme 
xenesicuꞌivaviyanique ꞌisücate 
vahepaü, xüca ꞌisücate memüteüteri 
xeicüa menesicuꞌivaviyanique, tixaü 
nepücaneꞌiyaritüacaqueyu mücücü. 
Ni necümana nepücaneꞌivaviyave. 
4 Sepa ꞌasinemücatimate nehesie 
nemürahüpanicü, mücücü xeicüa 
heiserie nepücahexeiya. 5 Tiꞌaitame 
püta canihücütüni que müꞌane 
ꞌisücametütü münesicuꞌivaviyani. 
ꞌAyumieme xepücaꞌinüatani 
tucariyari caꞌayeꞌavecacu cuxi, 
Tiꞌaitame ꞌacuxi canuavecacu. 
Mücü canihecüariviyamücü 
tita mütiutiꞌaviesie yüvipa. 
Masiücüme caneyeitüamücü 
que memüteyuriecu teüteri 
yuꞌiyarisie. ꞌAnaqueri yuxexuitü 
ꞌaixüa mecatenicühüavarüvacuni, 
Cacaüyari que mütivanaquisitüani.
6 Yanemütixehecüatüanicü 
neꞌivama, ꞌayumieme 
necaninexatacaitüni, ꞌApuruxi 
necanixatacaitünita, para 

336

xetasihaꞌerivatü xemeitimanicü 
ꞌicü ꞌinüari, Que müreꞌuxa 
pücaꞌanuyehaitürüveni, manuyüne, 
capa xevitü ꞌutahüsierienicü, 
xeimecü naquiꞌatü, xeime 
püta xaniꞌerietü. 7 Camüsü 
quepaicü peꞌanuyehaitürüveme 
pümasiꞌayeitüa. Tita perexeiya 
pecatimiquievetü. Mericüte, xüca 
petiumiquieni, titayariri veꞌeme 
petiꞌaxata, pecaticumiquivame 
peꞌaxatatü.
8 Xemeri xüari xeniuhuxaca, 
naime xetehexeiyatü xenacüneri. 
Xecanayeꞌaxüani teꞌaitamete 
xeꞌacüneca, xetasitaveꞌerietü 
tame. Xüca yuricü teꞌaitamete 
xeꞌacüneque tüma, tametari 
xehamatü teteꞌaitatü temacünecü. 
9 ꞌIpaü netinicuꞌerivani, Cacaüyari 
pütasiꞌucayasaxü tame nüꞌarisixi, 
ꞌimatüremete temühümetünicü, 
müme memanutaxüriya 
mecuiꞌivaque vahepaü 
temüꞌanenenicü. Teꞌixüariyatü 
tecanacüne cuiepa memütama 
vahüxie, Cacaüyari tupirisiximama 
teüterita vahüxie. 10 Tame yacü 
teꞌutiyuaneme tecaniꞌerivani 
Cürisitusie mieme, cari xeme püta 
xecatenimaivaveni Cürisitusie 
xeteviyatü. Tameri tepücatürücavi, 
cari xeme xecanitürücavini. 
ꞌAixüa xecatenicuxaxasivani 
xeme, tame püta tenixaniꞌerivani. 
11 Hicüque teneuhacacuicuni 
teneuharicuni tenimamaveni 
teniutiveiyani teneuꞌuvacatetüni. 
12 Tetenitaꞌuxitüaca tamamacü 
teteꞌivatü. ꞌAxa tetecühüavarüvatü, 
ꞌaixüa teputiyuane. Teꞌuveiyarietü 
yatepüteꞌucaꞌeniva. 13 ꞌAxa 
meꞌutiyuanecacu tahepaüsita, 

337
tepüvanütüa. Cuiepa xasiyaripaü 
tecaniꞌaneneni, naime 
temüxiquiyaripaü tecaniꞌaneneni 
hicüque.
14 ꞌIpaü netiꞌutüatü 
nepücaxeteviyasitüamücü. Masi 
nepüxenütüamücü nenivema 
xemühümecü nemüxenaquiꞌeriecü. 
15 Sepa tamamata miriyari 
xemüvarexeiyanique 
texeꞌüquitüvamete Cürisitusie 
xeteviyacacu, yumüireme 
xepücavarexeiya yuquemasima. 
Cürisitu Quesusisie 
netiviyatü, niuqui ꞌaixüa 
manuyüne neticuxatatü, 
necanixeꞌutinuivitüani. 
16 ꞌAyumieme vaüriyarica 
necanixepitüaca, xenesiꞌüquetü 
xequenacüni.
17 Müpaü xemütecahunicü, 
ꞌayumieme xehesüa nepeitanüꞌa 
Timuteu. Mücüta caninenivetüni, 
neninaquiꞌerieca, yacatinicamieni 
Tiꞌaitamesie tiviyatü. Mücü 
canixeꞌayeꞌeritüamücü 
que nemütiuyeica Cürisitu 
Quesusisie netiviyatü, yaxeicüa 
que nemütiꞌüquita naisarie 
memeyutixexeüriva vahesüa. 
18 Hipatü vaniu mecaniutihüsierieni, 
xehesüa necahetaꞌame meꞌerietü. 
19 Neri cuitüva necanetaꞌamücü 
xehesüa, xüca müpaü tinaqueni 
Tiꞌaitame. ꞌAna nepüretimani que 
memütetürücavi müme müpaü 
memütehüsierietüca, sepa que 
memütecuxata. 20 Cacaüyari 
tiꞌaitametücacu, pücaheuyevese 
vaüca müticuxatanicü. Mücü 
tiꞌaitametücacu, türücariya 
puxuave püta. 21 Que tixenaque. 
Xehesüa netitaꞌani nexetavayatü. 

1 Curinitutari 4 ,  5
Nepetaꞌani nusu nexenaquiꞌerietü 
necaꞌaneꞌeriyatü ꞌacu.
Que mütiutaꞌinüasie xevitü 
mürucuyanecai
5  Cari müpaü catinicuniuvani, 
quename xeniu, xevitü xeme 
ꞌicumaüva que müꞌane mücayüꞌüya. 
Que memücateyurie nuivarite, 
yacatiniyurieneni ꞌiya ꞌicumaüvatü. 
Yuteivari xeniu caniutivitüni. 
2 Cari xeme xepühüsierietüca. 
Caneuyeveca masi xemutisuananicü, 
yusata xemenuyenüꞌanicü 
müya mütiyuriene. 3 Nesü sepa 
nevaiyarisie teva nemuyeica, 
netininemaica xehesüa 
nemuyeicanipaü. 4 ꞌIpaü 
xequeteneuyuri Tiꞌaitame Quesusi 
xehüavetü. Xequeneuyucuxeürie, 
neta xehamatü neꞌuyeicacacu 
yacütütü. Tatiꞌaitüvame Quesusi 
xetürücayacacu, 5 xequeneyetua que 
müꞌane müya müꞌane, Cauyumarie 
micaꞌunacü vaiyarieya, ꞌiyarieya 
püta mütavicueisitüarienicü ꞌiya 
tucarisie quepaucua munuani 
Tiꞌaitame.
6 Veꞌemete que xemüteyuxata, 
mücü ꞌaixüa pücaꞌane. Müpaü 
xecatemate, ꞌesipemecü pa 
naitü caniutacuxaniriyarieni 
ticuxanariyamecü. 7 Xequeneyuꞌitieca 
ticuxanariyame müyeꞌi mumavenicü, 
ꞌaxa que xemüteyuriecai. Pa mühecua 
püta xequenacüni, xemüꞌitiyatücanicü 
yaxeicüa mücü ꞌixüararipa que 
memüteꞌiꞌitiva pa cuxaxanime, 
cacuxaxanime xeicüa memütecuanicü 
püta. Mücü ꞌixüararipa muxasi 
türixi que memüteꞌucuicuiva, 
teüteri metehaꞌerivacacu 
Cacaüyari que mütivaruhayevaxü 

1 Curinitutari 5 ,  6
vateüterima, hicüta yaxeicüa 
mavariyari ꞌari caniumierieni 
Cürisitutütü. 8 ꞌAyumieme tame 
temüꞌixüaramete yacütütü, yeꞌimecü 
cuxaxanimecü tepücayüaca, 
ꞌaxa ꞌaneneme tehexeiyatü ꞌaxa 
teteyurietü. Masi cacuxaxanitü 
que müticuaiva ꞌixüararipa, tameta 
ꞌaixüa tequetehecüasieca, yuri 
tequeꞌutiyuaneni.
9 Müpaü netinixeꞌuꞌutüirieni xeime 
xapasie, xemücavanücacü rucusixi 
neꞌutaitü. 10 Nesü nepücavaxatacai 
ꞌena cuiepa memürucusixi, müme 
naime memütehiveꞌerie yuhesie 
mieme, memütenavaya, mümeta 
tetexi memüvarayexeiya. Müme 
yemecü xüca xecavanücaque, 
caneuyevecaqueyu masi cuiepa 
xemücayuhayevacü, xemanuyecünecü 
püta. 11 ꞌIpaü necanaineni hicü, 
que nemütixeꞌuꞌutüiri ꞌana, taꞌiva 
yuxatatü xüca rucuyaneni, xüca 
naime tihiveꞌerieca yuhesie mieme, 
xüca tetexi varayexeiyani, xüca 
ꞌaxa ꞌutaineni hipame vahepaüsita, 
xüca taveneni, xüca tinavayani, 
müpaü nepaine, müpaü ꞌaneme 
xepücanüca, ni hamatüana 
xepücatecuaca. 12 Careuyevese 
ꞌacu xemüvaꞌinüatanicü yuhesüa 
miemete. Queri reuyevecaqueyu 
nemüvataꞌinüatanicü tacua miemete, 
13 Cacaüyari püta müꞌisücamecü 
müvacuꞌivaviyacü. Peru yusata 
xequenanuyenüꞌa xeme que müꞌane 
ꞌaxa mütiyuriene.
Que mütivarutahüavixü, que 
memüteyuxanetacai ꞌisücate 
yuri memücateꞌerie vahüxie
6  Xevitü xeme xüca 
ꞌixanetamücüni yuꞌivatüme, 

338

queri tiyumaica menuhanacü 
ꞌisücate yuri memücateꞌerie 
vahüxie, Cacaüyari teüterimama 
vahüxie püta cayuvaüriyatü. 
2 Müpaü xecatemate, Cacaüyari 
teüterimama ꞌisücate tenacünicuni 
cuiepa memütama tevatiꞌivaviyaque. 
Xücasü xeme xehümetüni 
xemüvaꞌinüatani cuiepa 
memütama, titayari xecateyüvave 
xemüteꞌinüatanicü ꞌesitipeme 
hepaüsita. 3 Müpaü xecatemate, 
tame tepüvataꞌinüatani Cacaüyari 
tupirisiximama. Pini hepaüsita 
titayari xecateyüvave masi 
yemecü. 4 Me xücari pini hepaüsita 
xeyuxanetani, titayari xetevarayasa 
ꞌisücate memücamariva 
memüyuyexexeüriva 
vasata memüvaꞌenienicü. 
5 Nexeteviyasitüanique ꞌipaü 
netinicuxatani. Ni xevitü 
ꞌacatiuyeica xesata timaivetü, 
yüvetü mütiꞌinüatanicü ꞌivamama 
que memüteyuxaneta. 6 Masisü 
yuꞌivamatü xepüyuxaneta, 
müya xeteyurietü müme yuri 
memücateꞌerie vahüxie.
7 Masiri mexi xeyuxaneta, yemecü 
xeniyutexieca xemayeꞌaxüanicü. 
Titayari masi xecatevapitüaca 
hipame, ꞌaxa memüxeyurienicü, 
titayari masi xecateyutauni 
xemünavaiyarienicü. 8 Peru 
xeme püta ꞌaxa xecaniyuyurieni. 
Xecaniyunavatüveni yuꞌivamatü.
9 Müpaü xecatemate, müme 
ꞌaxa memüteyurie vahesie 
pücatinaqueni memayeꞌaxüanicü 
Cacaüyari tivaꞌaitüvame 
mayanicü. Xepücateyuꞌirüviyaniri. 
Xüca ꞌicumaüvani que müꞌane 
mücayüꞌüya mücayücüna, tetexi 

339
xüca varayexeiyani, xüca 
ꞌicumaüvani xeime ꞌüyaya 
cünaya, xüca ꞌuquitütü ꞌucari 
vahepaü yüaneni, ꞌuquitütü 
xüca ꞌicumaüvani xeime ꞌuqui, 
10 xüca tinavayani, xüca naime 
tihiveꞌerieca yuhesie mieme, 
xüca taveneniri, xüca ꞌaxa 
ꞌutaineni hipame vahepaüsita, 
xüca ticumaüvani hipame 
tivapini, hesiena pücatinaqueni 
mayeꞌanicü, Cacaüyari tiꞌaitüvame 
mayanicü. 11 Müpaü xeꞌanenetü 
xecanihümetücaitüni hipatü. 
Perusü hicürixüa xecaniuꞌitiyani 
masi. Xecaniupasieni Cacaüyarisie 
mieme. Heiserie xecaniupitüarieni, 
Tiꞌaitame Quesusi Cürisitusüa 
xemiemetetütü, tacacaüyari 
ꞌiyarieyasie xeteviyatü.
Yuvaiyarisie xeꞌuꞌuvatü, 
visi ticuxaxasivame 
xequenayeitüa Cacaüyari
12 Heiserie necanexeiyani 
nai nemütiyurienenicü, que 
pemaine. Xasunicü, peru nai 
netiyurienetü nepücapareviyani. 
Que pemaine, heiserie nepexeiya 
nai nemütiyurienenicü, peru 
nepücanevaüriya tixaütü 
heiserie mexeiyanicü 
nehepaüsita. 13 ꞌIcuai rayuriepa 
catiniꞌayumiemetüni, rayuriepa 
ꞌicuaisie catiniꞌayumiemetünita, 
que pemaine. Hü, peru 
Cacaüyari ꞌuxaꞌatüni varie 
canitaxütüamücü rayuriepa 
ꞌicuaimame. Peru ravaiyari para 
micumaüvanicü que müꞌane 
mücayüꞌüya mücayücüna, mücücü 
pücaꞌayumieme. Tiꞌaitamesie 
mieme püta catiniꞌayumiemetüni, 

1 Curinitutari 6 ,  7
Tiꞌaitame tavaiyarisie mieme 
catiniꞌayumiemetünita. 14 Cacaüyari 
canenucuquetüani Tiꞌaitame. 
Catananucuꞌuitüamücü tameta 
yütürücariyacü.
15 Müpaü xecatemate, xevaiyari 
Cürisitu mamateya ꞌücateya 
canihücütüni. Mericüte, tita Cürisitu 
vaiyarieyasie mütimieme, ne que 
netinavairieni Cürisitu, para ꞌuca 
tuminicü muyuvitünüa pinieya 
mürayanicü. Pücatixaü yemecü. 
16 Müpaü xecatemate, que müꞌane ꞌuca 
tuminicü muyuvitünüasie mütiviya, 
yuhamatü xei vaiyari mecanacücani 
meyuxevitü. Que maine ꞌutüaricayari, 
Yuhutatü xei vaiyari mecanacünicuni 
meyuxevitü. 17 Masi que müꞌane 
Tiꞌaitamesie mütiviya, yuhamatü xei 
ꞌiyariyari mecanacücani meyuxevitü.
18 Xequeneyutaꞌuna capa 
xeꞌimayüanicü que müꞌane 
mücayüꞌüya mücayücüna. 
Naime ꞌaxa que mütiyuriene tevi, 
pücayusevixima yuvaiyarisie, 
peraine. Pücatixaü, masi que müꞌane 
micumaüva que müꞌane mücayüꞌüya 
mücayücüna, mücü püyusevixima 
yuvaiyarisie. 19 Müpaü xecatemate, 
xevaiyari tuqui canihücütüni ꞌIyari 
Mütiyupatasie mieme, xehesie 
müyecacü. Cacaüyari canixepitüaca 
mücü ꞌIyari. Xeme yücümana 
xepücayucusiyarima. 20 Xevitü püta 
ꞌuyutuacu xepunanaiya. ꞌAyumieme 
yuvaiyarisie visi ticuxaxasivame 
xequenayeitüa Cacaüyari, yuꞌiyarisie 
meta, Cacaüyari mücusiyarieyacü.
Müme memüneneüque 
memüviqui vahepaüsita
7  Nepütixetaxatüaniq
ueyu yuxapasie que 

1 Curinitutari 7
xemüneteꞌutaꞌivaviyaxü. ꞌAixüa 
caniꞌaneni xüca ꞌuqui ꞌuca 
cacumaüvani. 2 Peru rucusixi 
memüyumüirecü, ꞌuquisi yuxexuitü 
yüꞌüitama mequevarexeiyani, 
ꞌucarita yuxexuitü yücünama 
mequevarexeiyani. 
3 ꞌUqui queꞌipitüaca yüꞌüya que 
müreuyevese, yaxeicüata ꞌuca 
quetipitüaca yücüna. 4 ꞌUca heiserie 
pücahexeiya yuvaiyari hepaüsita, 
cünaya püta heiserie canexeiyani. 
Yaxeicüata ꞌuqui heiserie 
pücahexeiya yuvaiyari hepaüsita, 
ꞌüyaya püta heiserie canexeiyani. 
5 Xepücatehayeva xeyucumaüvatü, 
me xeyuꞌenietü ꞌesiva xeicüa xüca 
yaxeteheutevini, neneviericü 
xemüꞌayumiemetetünicü, tavari 
xeyuxevitü xeꞌacüneque, capa 
Cauyumarie xeꞌutaꞌinüatacü, 
capa xecayüvavenicü 
xemüteyuꞌaitüacacü.
6 ꞌIpaü nepaine xemütemaicacü 
que xemüteꞌupitüarie. 
Netixeꞌaitüatü nepücahaine. 
7 Müpaü pünetinaqueniqueyu, 
xüca yunaitü teüteri nehepaü 
meꞌanenenique. Masisü Cacaüyari 
ꞌaixüa tiucaꞌiyaritü yücü 
catinivapitüaca yuxexuime, xeime 
ꞌipaü, xeimeta müpaü.
8 ꞌIpaü netinivarutahüave müme 
memücaneneüque memücaviqui, 
viyurasixi meta. ꞌAixüa caniyümücü 
xüca nehepaü meꞌanenetü 
meyuhayeva. 9 Me xüca müpaü 
mecayüvaveni, mequeꞌutineneüque 
mequeꞌutiviquieni. Mecuxi 
queneüqueni, mecuxi queviequieca, 
capa ꞌutatanicü.
10 Peru müme memüneneüque 
memüviqui, müpaü netinivaꞌaitüaca, 

340
masi ne pücatixaü, Tiꞌaitame püta 
müpaü tinivarutaꞌaitüani, ꞌuca 
yücüna pücacuꞌeirieni. 11 Me xüca 
ꞌicuꞌeirieni, neuyeveca caviquietü 
müyuhayevacü, ya neuyeveca 
hutarieca munuanicü yücünasüa. 
ꞌUquita yüꞌüya pücacuꞌeirieni.
12 Hipameri müpaü 
netinivarutahüave, Tiꞌaitame 
ꞌasimücaꞌutayücü ꞌicü hepaüsita, 
xevitü taꞌivatütü yüꞌüya xüca 
ꞌavitücüni yuri catiꞌeriecame, xüca 
ꞌüyaya yuvaüriyani hamatüana 
mucanicü, mücü pücaꞌicuꞌeirieni 
yüꞌüya. 13 ꞌUca meta yücüna xüca 
hexeiyani yuri catiꞌeriecame, xüca 
cünaya yuvaüriyani hamatüana 
mucanicü, mücü pücaꞌicuꞌeirieni 
yücüna. 14 ꞌUqui yuri mücatiꞌerie 
canipasieca yüꞌüyasie tiviyatü. ꞌUca 
yuri mücatiꞌerieta canipasieca 
taꞌivasie tiviyatü. Mesü xüca 
müpaü caꞌanenique, xenivema 
mepücaꞌitiyatücanique, peru 
müpaü müꞌanecü, mecanipasieca 
Cacaüyarisie miemecü. 15 Peru 
que müꞌane yuri mücatiꞌerie xüca 
ꞌiꞌeirimücüni yuri tiꞌeriecame, 
mecuxi queheyani. Pücaheuyevese 
taꞌiva ꞌuquitütü ꞌucatütü hesiena 
tiviyatü müyuhayevacü xüca müpaü 
ꞌaneni. Cacaüyari que mütatiutaꞌini, 
cataniutaꞌinieni hesiena 
temüteviyanicü tecaꞌuximatüarietü 
taꞌiyarisie. 16 ꞌUca queri petimate, 
xüca peꞌitavicueisitüani ꞌacüna. 
ꞌUquita que petimate xüca 
peꞌitavicueisitüani ꞌaꞌüya.
17 Mücü xeicüari, Tiꞌaitame 
que mütivarupitüa yuxexuime, 
que meꞌanenetü ꞌamemuꞌuvacai 
yuxexuitü quepaucua 
Cacaüyari müvarutaꞌini, müpaü 

341
meꞌanenetü mequeꞌuꞌuvani. 
ꞌIpaü netinivaꞌaitüaca yunaitü 
memeyutixexeüriva naisarie. 
18 Huriyusixi vaxitequiyacü 
ꞌinüasietü xüca ꞌutaꞌinierieni, 
pücaheyeitüani vaꞌinüari. 
Caꞌinüasietü vaxitequiyacü 
xüca ꞌutaꞌinierieni, pücayuꞌaitani 
müꞌinüaritüarienicü. 19 Sepa 
muꞌinüasie, sepa mücaꞌuꞌinüasie, 
xüca yaticamieni que mütiꞌaita 
Cacaüyari, mücü xeicüa 
caneuyeveca. 20 Yuxexuitü que 
meꞌanenetü memutaꞌinierie, müpaü 
meteyurietü mequeyuhayeva. 
21 Vaüriyarica petiꞌuximayacai 
quepaucua pemutaꞌinierie. 
Sepasü pepücaꞌaꞌiyaritüaca 
mücücü. Me xüca peyüveni 
pemüxünecü, ꞌaixüa caniyümücü 
masi. 22 Que müꞌane mutaꞌinierie 
Tiꞌaitamesie mütiviyanicü, 
vaüriyarica tiꞌuximayatame 
hücütütü, xünariecame nayani 
Tiꞌaitamesie mieme. Müpaüta 
yaxeicüa, que müꞌane mutaꞌinierie 
xünitü, ꞌiya Cürisitusie mieme 
catiniꞌuximayatametüni. 
23 Xevitü ꞌuyutuacu xepunanaiya. 
Teꞌuximayatametetütü 
xepücaꞌacüne teüteri vahesie mieme. 
24 Yuxexuitü que meꞌanenetü 
memutaꞌinierie, müpaü meteyurietü 
mequeyuhayeva Cacaüyarisie 
meteviyatü. Müpaü nepaine 
neꞌivama.
25 Müme memücaxuriquitüca 
vahepaüsita tixaü nepücarexeiya 
Tiꞌaitame yatiuꞌaitacu. Peru que 
nemüticuꞌeriva netinixetaxatüani 
müpaü netimaitü, Tiꞌaitame 
caneninenimayaca neniuqui 
müseüyenicü. 26 ꞌAyumieme 

1 Curinitutari 7
ꞌipaü ꞌaixüa ꞌaneme neniꞌerieca 
hicü temüꞌuximatüariecü, ꞌaixüa 
caniꞌaneni xüca tevi yuhayeva que 
mütiꞌane. 27 ꞌUca petiuvitütüarie 
ꞌacu. Mericüte, pepücaticuvauneni 
pemüꞌaxünacü. ꞌUca petimave ꞌacu. 
Pepücaꞌicuvauni ꞌuca. 28 Me xüca 
peneüqueni, ꞌaixüa caniꞌaneni, 
ꞌaxa petiuyurieme pepücaꞌaꞌerieca. 
ꞌÜimari mücaxuriqui xüca 
ꞌutiviquieni, ꞌaixüa caniꞌaneni, ꞌaxa 
tiuyurieme pücayuꞌerieca. Mücü 
xeicüa, müme memüvitütüarie 
mecaniꞌuximatüariecuni mexi 
yuvaiyarisie meꞌuꞌuva. Ne 
masi nepünaquiꞌacaqueyu xüca 
xecaꞌuximatüariecaque.
29 ꞌIpaü nepaine neꞌivama, tucari 
canayeꞌaximeniri. Mexicuxi, müme 
memüvaravitücü yüꞌüitama, 
yaxeicüa müme memücavaravitücü 
vahepaü mequeꞌaneneni, 
30 mümeta memutisuana müme 
memücaꞌutisuana vahepaü 
mequeꞌaneneni, mümeta 
memüyutemamavie müme 
memücayutemamavie vahepaü 
mequeꞌaneneni, müme 
memütenanetüve, müme 
memücaꞌatüiyarievave vahepaü 
mequeꞌaneneni, 31 müme 
memiꞌusarüva ꞌena cuiepa timieme, 
yaxeicüa müme memücaꞌiꞌusarüva 
vahepaü mequeꞌaneneni. ꞌIcü cuie 
que müꞌane ꞌepücareutere.
32 Pünesinaque 
xemücayuꞌiyaritüacacü vaüca 
xetehaꞌerivatü. Que müꞌane 
mücarecaꞌüya, Tiꞌaitamesie 
timiemecü niyuꞌiyaritüaca, que 
mütinaquiꞌasitüani Tiꞌaitame. 
33 Que müꞌane mürecaꞌüya cuiepa 
timiemecü niyuꞌiyaritüaca, que 

1 Curinitutari 7 ,  8
mütinaquiꞌasitüani yüꞌüya. 
34 Hutamecü müpaü tinimaica. 
ꞌUca mücarecacüna mücaxuriqui 
meta niyuꞌiyaritüaca Tiꞌaitamesie 
timiemecü, hesiena mieme 
müpasienicü yuvaiyarisie 
yuꞌiyarisieta. Que müꞌane 
mürecacüna niyuꞌiyaritüaca cuiepa 
timiemecü, que mütinaquiꞌasitüani 
yücüna.
35 ꞌIpaü netinicuxatani 
xemüpareviyanicü. Nexeviniyamütü 
nepücaꞌutaine. ꞌAixüa ꞌanemecü 
xemümasiücünicü que müreuyevese 
neputaine, Tiꞌaitamesie mieme 
xemüꞌayumiemetetünicü 
xecacuhapanietüvetü.
36 Me xüca ꞌüimari hexeiyani 
mücaxuriqui, ꞌaixüa que 
mücatiꞌane ꞌiyurieme xüca 
yuꞌerieca, xüca ꞌeꞌuteviniri, xüca 
reuyeveca müpaü müꞌanenicü, que 
mütinaque yaquetiuyurieni. ꞌAixüa 
caniyümücü, mequeꞌutineneüque, 
ꞌaxa meteꞌuyurieme 
mepücayuꞌerieca. 37 Que müꞌane 
müseire yuꞌiyarisie, tixaü 
careuyehüatü, yünüꞌavetü que 
mütiyumate, xüca yuꞌiyarisie 
müpaü tiyumaica miꞌüviyanicü 
caxuriquime que müꞌane 
hesüana mümieme, ꞌaixüa 
catiniyuriemücü. 38 ꞌAyumieme 
que müꞌane mivitütüa ꞌüimari 
mücaxuriqui hesüana mümieme, 
mücü ꞌaixüa catiniyuriemücü, que 
müꞌane mücaꞌivitütüa masi ꞌaixüa 
catiniyuriemücü.
39 Caneuyeveca ꞌuca 
yücünasie mütiviyanicü mexi 
ꞌayeyuri ꞌuqui. Xüca cünaya 
ꞌumüni, canixünariemücü. 
Caniyüvemücü mütiviquienicü 

342
que mütinaque, peru Tiꞌaitamesie 
tiviyatü xeicüa canitivitümücü. 
40 Ne que nemüticuꞌeriva, 
caniyutemaviecamücü masi xüca 
müpaü ꞌanetü yuhayeva. Müpaüta 
netinicuꞌerivani, neta Cacaüyari 
ꞌIyarieya nepexeiya.
Tita tetexi memütemaviyari hepaüsita
8  Tita cacaüyarixi 
memütemaviyari hepaüsita 
netinixetaxatüaniqueyu. ꞌIpaü 
tetenimaica, quename tanaitü 
tetemate que temütecuꞌeriva. Peru 
yatetemaitü que temütecuꞌeriva, 
mücücü tecanihüsieriecuni 
xeicüa. Tetetacanaquiꞌerietü püta 
tecaniseiriyariecuni masi. 2 Tixaütü 
timaiveme xüca yuꞌerieca, ꞌacuxi 
ꞌasipücatimaive que müreuyevese 
yamütimaicacü. 3 Masi xüca 
ꞌinaquiꞌerieca Cacaüyari, Cacaüyari 
canimaicamücü müya müꞌane.
4 Mericüte, ꞌicuai hepaüsita 
cacaüyarixi que memütemaviyari, 
müpaü tepütemate, tete pücaxuave 
cuiepa yuri mücacaüyari, xevitü 
pücaxuave cacaüyaritütü. ꞌIya 
yuxevitü ꞌacaniuveni xeicüa 
cacaüyaritütü. 5 Peru sepa 
ꞌamemuꞌuva müme cacaüyarixi 
memüteꞌumamativa taheima cuiepa, 
cacaüyarixi que memüteyumüire, 
teꞌaitamete que memüteyumüire, 
6 masi tame que temütemate, 
Cacaüyari caniyuxevini 
taꞌuquiyaritütü. Naitü hesiena 
canayeneicani, tame hesiena mieme 
tecaniꞌayumiemetetüni. Tiꞌaitameta 
caniyuxevini Quesusi Cürisitu 
hücütütü. Naitü tiniunetüarieni ꞌiya 
ꞌinetüacu, tameta teniunexüani ꞌiya 
tasiꞌunetüacu.

343
7 Peru yunaitü ꞌipaü 
mepücatemate. Hipatü ꞌacuxi 
mecacanivaratümaiyavaveni, 
mevamaiveꞌerietü 
memanucuneniere. Müme 
quepaucua memicuaꞌa 
tete mavarieya, mücü 
cacaüyari mecanaꞌerivani. 
Müpaü metecuꞌerivatü 
mecaniyuseviximaca 
yuꞌiyarisie, memücaseseüye que 
memüteyumatecü. 8 Mericüte, 
taꞌicuai pücatasiꞌayeꞌatüani 
Cacaüyarisüa. Sepa 
temücaꞌicuaꞌa, yaxeicüa tixaü 
tepücateheuyehüva. Mesü, sepa 
temicuaꞌa, mücücü tepücapareviya. 
9 Xequeneyucuerivayurieca, capa 
xevarutiquetamüracü müme 
memücaseseüye, xetecuatü heiserie 
que xemütehexeiya. 10 ꞌEcü müpaü 
xeniu pemütimate, xüca caseüyetü 
masixeiyani mana peticuacame 
xeime cacaüyari tuquieyasie, que 
mütiyumate catiuvaüriyarieni 
miticuanicü tita mütimaviyari 
mücü cacaüyari. 11 ꞌIya mücaseüye 
canitatümaiyariemücü masi, ꞌecü 
müpaü pemütimatecü, sepa 
müꞌaꞌiva, sepa Cürisitu hesiena 
mieme mumü. 12 Müpaü ꞌaxa 
xevayurietü yuꞌivama, xevatavayatü 
müme que memüteyumate, 
ꞌaxa xecaniyurieca Cürisitu. 
13 ꞌAyumieme xüca ꞌicuaicü 
ꞌutiquetamüre neꞌiva, mecuxi 
nemücaꞌiticuani vai neheyemecü, 
capa neꞌitiquetamüracü neꞌiva.
Nüꞌaritütü heiserie que mürexeiyacai
9  Camüsü necatinenüꞌave 
ne. Necatinüꞌariecame ꞌacu. 
Quesusi necatiuxei Tatiꞌaitüvame. 

1 Curinitutari 8 ,  9
Xeme xecatehüme tita 
mütiutixuaverixü neticumaüvacacu 
ne, Tiꞌaitamesie netiviyatü. 
2 Sepa hipatü nüꞌariecame 
memücanesiꞌeriecaque, xeme 
xecanenimaica nüꞌari que 
nemütihücü. Neꞌinüari 
xecanihümetüni, xecümana 
catinimasiücüni nüꞌari que 
nemütihücü Tiꞌaitamesie netiviyatü.
3 ꞌIpaü nepaine neꞌutaniutü 
nehesie mieme, nevaꞌeiyatü 
müme memünesixaneta. 
4 Camüsü, heiserie tecatehexeiya 
temütemiquienicü para 
temütecuanicü temüteꞌienicü. 
5 Heiserie tecatehexeiya taꞌüitama 
temüvaravitücünicü taꞌutüma, 
ꞌivamarixi mehümetüme, que 
memüteyurie hipatü nüꞌarisixi, 
Tiꞌaitame ꞌivamama que 
memütevaravitücü, Sepaxita 
que mütiyuriene. 6 Ne xeicüa 
Verunave xeicüa xüari müpaü 
tepücatepitüarie, temütehayevacü 
teteꞌivatü. 7 Tamüsü, quepaicü 
cuya payani yuxaüta tiyupitüatü. 
Quepaicü haraveri mucaꞌiteüta 
pücaticuani ꞌicuaxiyari. Quepaicü 
vaꞌüviyatü muxasi, varesiyari 
caꞌanuꞌieni. 8 Tevipaü xeicüa que 
neticuxata, ꞌipaü neꞌutaitü. ꞌInüari 
niuquiyari yaxeicüa caraine 
ꞌacu. 9 Müpaü catineꞌuca Muisexi 
ꞌinüarieyasie, Pepücaꞌisurihüani 
puixi quepaucua mitiquesina türicu 
mütihenarienicü. Puixisixi vahütü 
xeicüa que ticuxata Cacaüyari. 
10 Masi tahesie mieme caticuxata. 
Tahesie mieme yemecü müpaü 
püracaꞌutüarie, meuyevesecü 
cuiesaname mücuiesananenicü 
yuri tiꞌerietü mexi taꞌicueva, 

1 Curinitutari 9
ꞌuvameta mütiꞌunicü yuri tiꞌerietü 
quename ꞌicuaxiyari hexeiyatü 
ꞌayani. 11 Tame ꞌiyarisie timieme 
tecaniucaꞌeni xehesüa. ꞌAixüa 
catiyüni vaisie timieme xüca 
teꞌucaꞌisanani yaxetatemicuacacu. 
12 Hipame xecanivapitüaca heiserie 
memexeiyanicü xehepaüsita. Tame 
masi yemecü heiserie tecatehexeiya 
temütemiquienicü.
Peru sepa heiserie temexeiya 
mücücü, müpaü tepücayüa. 
Naime tepütenevie masi, 
temücaꞌinenacacü niuqui ꞌaixüa 
manuyüne Cürisitu hepaüsita. 
13 Müpaü xecatemate, müme 
tuquita memüteꞌuximaya, müme 
tuquita mieme mepütecuaꞌa. Müme 
müratimavatüre memüꞌayumiemete, 
mavaripa mieme meteniuhapanani. 
14 Tiꞌaitame yaxeicüa 
tinivarutaꞌaitüani müme niuqui 
ꞌaixüa manuyüne memücuxata, 
müme memüteꞌivanicü 
yametecuxatatü. 15 Ne xeicüa 
nepücanevaüriya müpaü 
nemütiyurienenicü. Que 
nemütiuꞌutüa meta, müpaü 
nepücaꞌutaine yanemütimiquienicü. 
Mecuxi nemümüniqueyu 
masi. Xevitü yacü neꞌutaineme 
pücanesiꞌayeitüani, ꞌaixüa que 
nemüticuxata nehepaüsita.
16 Sepa niuqui ꞌaixüa 
manuyüne nemücuxata, 
masi mücücü nepücayüve 
ꞌaixüa nemüticuxatanicü 
nehepaüsita. Vaüriyarica masi 
netinicuxatani. Xüa ꞌui, que 
nemütinemaicaqueyu, xüca niuqui 
ꞌaixüa manuyüne necacuxatanique. 
17 Xüca nenevaüriyanique 
müpaü nemütiyurienenicü, 

344

nepütiꞌivaniqueyu. Masi 
nepuviyarie hüritüaricacü, 
sepa nemücanevaüriyanique. 
18 Querite netiꞌivani ꞌacu. 
Niuqui ꞌaixüa manuyüne xüca 
necuxatani necatinecuetatüatü, 
mücü canineꞌivaricatüni. 
Netinicuxatamücüni 
yanecatiyurienetü heiserie que 
nemürexeiya, niuqui ꞌaixüa 
manuyüne necuxatatü.
19 Sepa nemünenüꞌave, 
yunaime vahesie mieme 
vaüriyarica netiꞌuximayatatü 
nepaneyeitüva, yumüireme masi 
nemüvarahapanacü. 20 Huriyusixi 
nevacuxaxatüvatü, nepünehuriyuta, 
nemüvarahapanacü Huriyusixi. 
Müme ꞌinüari niuquiyarisie 
mepüteviya, ꞌayumieme 
vahepaü neꞌanetü nepaneyeitüva 
nemüvarahapanacü müme ꞌinüari 
niuquiyarisie memüteviya, sepa 
vaꞌinüarisie nemücativiya ne. 
21 Nuivarite meta mücü ꞌinüari 
niuquiyari memümamave 
nevacuxaxatüvatü, vahepaü 
neꞌanetü nepaneyeitüva, 
nemüvarahapanacü müme 
ꞌinüari niuquiyari memümamave, 
sepa Cacaüyari hüxie ꞌinüari 
nemücamave ne, Cürisitu 
ꞌinüarieya nehexeiyatü. 22 Müme 
memücaseseüye nevacuxaxatüvatü, 
necaseüyetü nepaneyeitüva, 
nemüvarahapanacü müme 
memücaseseüye. Yunaime 
nevacuxaxatüvatü, naime 
nenaneyeitüvani xüca ꞌacu 
naimecü nevatavicueisitüani 
hipame. 23 ꞌIpaü naime 
yanecatiniyurieneni niuqui ꞌaixüa 
manuyünesie mieme, neta nehesie 

345
mieme mütinaquenicü que maine 
niuquiyari.
24 Müpaü xecatemate, müme 
parecu memüteꞌunanausa, 
yunaitü metanausame, xevitü 
xeicüa heixeiyatü nayeimücü 
ꞌivaricasie mieme. Yaxeicüata 
xeme, xequeteneunanausani 
para xeheixeiyatü xemacünecü. 
25 Yunaitü parecu memüteꞌunanausa 
mecateniyuꞌaitüaca naimecü. 
Müpaü meteniyurieca müme muma 
mütixainive memühuritüarienicü. 
Tame masi muma mücatixainive 
tecanihuritüariecuni. 26 Nesietü 
que nemütiunanausa, ꞌaixüa 
necatinimaica que nemütimie. 
Que nemütinemiene, ꞌeca 
nepücacuvaxüaxime. 
27 Masi nevaiyari nepücuvaya. 
Nepünemaxiuta capa 
neꞌutixaniꞌerivacü ne, 
netivacuxaxatüvame hipame.
Que mütivacuꞌimaiyacai capa 
tetexi mevarayexeiyanicü
10  Yaxeicüa neꞌivama, 
neuyeveca müpaü 
xemütemaicacü, tatevarima 
yunaitü mücü haivitüritüa 
quepaucua memuꞌuvacai, yunaitü 
mana haramarasie quepaucua 
memanucü, 2 yunaitü müme 
yacütütü Muisexisie meteviyatü 
meniucaꞌüyarieni haivitürisie 
haramarasie. 3 Yunaitü ꞌaxeicüa 
ꞌiyarisie mieme metenicuacaitüni, 
4 yunaitü ꞌaxeicüa ꞌiyarisie mieme 
meteniharecaitüni. ꞌIyarisie 
mieme tete müvaruveiyacai, 
mücü nivaharitüacaitüni. Mücü 
tete Cürisitu canihücütücaitüni. 
5 Sepanetü, Cacaüyari 

1 Curinitutari 9 ,  10
pücanaquiꞌacai yumüireme 
vahepaüsita. Macumavesie 
mecaniutixüriyaniri vacaxarite.
6 Mericüsü, mücü ꞌinüari 
caniuyüni tahesie mieme, 
capa teꞌihiveꞌeriecacü tita 
ꞌaxa mütiꞌanene, müme 
memüteyucahiveꞌeriecaipaü. 
7 Yaxeicüa tetexi xevarayexeiyatü 
xepücaꞌacüne, hipame müme 
vahepaü. Müpaü catineꞌuca, 
Teüteri meniucayaxixüani 
memütecuanicü memüteꞌienicü, 
ꞌarique menanucuꞌuni 
memüteneitüvenicü. 8 Yaxeicüata, 
que müꞌane mücataꞌüya 
mücatacüna tepücavacumaüvani, 
hipatü müme que memüteꞌuyuri. 
Mevarucumayüaca, meniucuini 
xei tucarisie, xei teviyari heimana 
haica miriyari meyupaümetü müme. 
9 Mücü meta, tepücateꞌiꞌuxitüaca 
Tiꞌaitame teꞌiꞌisipatüvetü, hipatü 
müme que memüteꞌuyuri. 
Meꞌiꞌisipaca, cuterixi vacü 
meniutatümaiyarieni müme. 
10 Mücü meta, xepücaniuquixieca, 
yaxeicüa hipatü müme que 
memüteꞌuyuri. Meꞌuniuquixiecu, 
tiꞌuname nivarucaꞌuna müme.
11 Mericüte, que memuꞌitüarie 
müme, ꞌinüari caniuyüni. 
Yacatinacaꞌutüarieni que 
mütiuyü, temüꞌimaiyarienicü 
tame, tucari manucatüa 
mayeꞌacü, taparetü ꞌateꞌuꞌuvacacu 
tame. 12 ꞌAyumieme que müꞌane 
ꞌaꞌuveme müyuꞌerie, mücü 
queyüꞌüviyani capa ꞌacavenicü. 
13 Teüteri que memüteꞌisiparie 
xeicüa xecateniꞌisiparieca xeme. 
Cacaüyari masi yacatinicamieni 
que maine. Mücü pücaxepitüani 

1 Curinitutari 10
xemüꞌisiparienicü que 
xemücateyüvave. Xeꞌisipariecacu 
masi canixepitüamücü que 
xemütevicuecacü, xepitüatü 
xemüyüvavenicü xeteꞌucaꞌenivatü.
14 ꞌAyumieme nenaquiꞌerima, 
xequeneyutaꞌuna capa 
tetexi xevarayexeiyanicü. 
15 Temaivavemete 
nemütivacuxaxatüvapaü, müpaü 
necatinixecuxaxatüvani xeme. 
Yücümana xequeneuꞌinüata tita 
nemüraine. 16 Tecüxi hepaüsita 
quepaucua ꞌaixüa temutiyuane 
Cacaüyari hepaüsita, mücü tecüxicü 
tecatetaxevi Cürisitumatü, yuxuriya 
que mütiutayeuri. Pa quepaucua 
temititara, mücü pacü tecatetaxevi 
Cürisitumatü, yuvaiyarisie que 
mütiumierie. 17 Mücü pa que 
mütiyuxevi, tameta tamüiretü xei 
vaiyari tecanihümetüni. Tanaitü 
ꞌaxeicüa tenitihapanani xei 
payarisie mieme.
18 Mücü meta, müme ꞌIxaheri 
nuivarieyasie memütinunuiva 
xequenivaraꞌerivani. Müme mavari 
memütecuaꞌa, mecateyuxevi 
müratimavatüre miemematü. 
19 Mericüte, quesü nehainericü. 
Tita tete mütimaviyari tixaütü 
mütihücücü neraine. Tete 
cacaüyariyari tixaütü mütihücücü 
neraine. 20 Masisüari ꞌipaü 
nenaineni, tita memütemava 
nuivarite, cacaüyarixi ꞌaxa 
memüꞌanene vahesie mieme 
mecatenimavani, que müꞌane yuri 
cacaüyari mücahücüsie mieme. 
Pücanesinaque xemüyutaxevirecü 
cacaüyarixi ꞌaxa memüꞌanene 
vahamatü. 21 Xepücayüvave 
Tiꞌaitame tecüxieyasie mieme 

346

xemanuꞌieni, mexi xeꞌenuyeꞌe 
cacaüyarixi ꞌaxa memüꞌanene 
vatecüxisie mieme. Xepücayüvave 
Tiꞌaitame ꞌicuaiya xemütecuani, 
mexi xetecuaꞌa cacaüyarixi ꞌaxa 
memüꞌanene vaꞌicuai. 22 Me, 
teteꞌihaxüatüani Tiꞌaitame. Que 
tetetürücavi tame, Tiꞌaitame 
tahepaü catitürücaüyecacu.
Nai xequeteneyurieca Cacaüyari 
visi müticuxaxasivanicü
23 Que pemaine, heiserie 
tecanexeiyani nai temüteyurienicü, 
peru nai teteyurietü 
tepücapareviyani. Heiserie 
tecanexeiyani nai temüteyurienicü 
ꞌacu, peru nai teteyurietü 
tepücaseiriyarieni. 24 Mecuxi 
yuxexuitü mepücatecuvauni 
yuxaüta ꞌaixüa memüꞌitüarienicü. 
Mequetecuvauni hipatü püta ꞌaixüa 
memüꞌitüarienicü.
25 Naitü mütituiya quiecari 
hixüapa, mücü xequetenecuaca, 
tixaü xecayuꞌiyaritüatü que 
xemüteyumate. 26 Cuie Tiꞌaitame 
pinieya catinihücütüni, 
naitü cuiepa mütixuave 
catinipinieyatünita.
27 Peru xevitü yuri 
catiꞌerietü xüca xeꞌutaꞌinieni 
xemütecuanicü quiena, xüca 
xeyuvaüriyani xemuhucü, nai que 
xemütemiquieni xequeteneuticuaꞌi, 
tixaü xecayuꞌiyaritüatü que 
xemüteyumate. 28 Peru xevitü 
xüca müpaü tixeꞌutahüaveque, 
ꞌIcü tete mavarieya 
canihücütüni, ꞌutaitü, mecuxi 
xepücaꞌiticuaniqueyu, xeheꞌerivatü 
que müꞌane yamütixeꞌutahecüatüa, 
xeheꞌerivatü que mütiyumate, 

347
capa yuꞌiyaritüanicü. 
29 Que xemüteyumate xeme, 
ꞌasinepücahaine. ꞌIya püta que 
mütiyumate nepaine.
Mericüte, peru ꞌaixüa que tiyüni, 
xüca nenenüꞌavetü nexaniꞌerivani, 
xevitü müyuꞌiyaritüacü que 
mütiyumate. 30 Xüca neꞌiticuani 
pamüpariyusi neꞌipitüatü Cacaüyari, 
titayariri ꞌaxa neticühüavarüva 
neꞌicuatü, hepaüsitana 
pamüpariyusi nemipitüacü 
Cacaüyari. 31 Mericüsü, sepa 
xemütecuaꞌa, sepa xemüteꞌie, 
sepa tita xemüteyurie, nai 
xequeteneyurieca Cacaüyari 
visi müticuxaxasivanicü. 
32 Xepücavatiꞌücamüraxüani 
Huriyusixi, müme 
memücahuriyusixi meta, müme 
meta memeyutixexeüriva 
Cacaüyarisüa miemete. 
33 Naimecü necatiniyurieneni 
memüpareviyanicü yunaitü. 
ꞌAixüa nemüꞌitüarienicü ne, 
mücücü nepücayüane. Yumüiretü 
ꞌaixüa memüꞌitüarienicü 
püta necaniyüaneni, 
memütavicueisitüarienicü müme.
11  Xenesiꞌüquetü xequenacüni, 
neta que nemütiꞌüque 
Cürisitu.
ꞌUcari que memüteꞌumucuresi
2 ꞌAixüa nepaine xehepaüsita 
xemünesihaꞌerivacü naimecü, 
yaxemütecahucü yeiyarisie 
que nemütixeyetuiri. 3 Peru 
neuyeveca müpaü xemütemaicacü, 
Cürisitu yunaime ꞌuquisi 
canivamuꞌutüni, ꞌuquita ꞌuca 
canimuꞌuyatüni, Cacaüyarita 
Cürisitu canimuꞌuyatüni. 

1 Curinitutari 10 ,  11
4 ꞌUqui xüca yutanenevieni, 
xüca ticuxatani, yucumuꞌututü, 
caniyuteviyasitüaca yumuꞌucü. 
5 ꞌUca püta xüca yutanenevieni, 
xüca ticuxatani, cayucumuꞌututü, 
caniyuteviyasitüaca yumuꞌucü. 
Yaxeicüa catiniyüniqueyu xüca 
yumuꞌusie yucaxicanique. 6 Xüca 
cayucumuꞌutuca ꞌuca, mecuxi 
queheyucaxicani. Me ꞌuca 
xüca yuteviyani yucaxime, 
muꞌumesetü, queyucumuꞌutuca 
masi. 7 Pücaheuyevese 
müyucumuꞌutucacü ꞌuqui, 
Cacaüyari ꞌüquisicaya mühücücü, 
hesiena mümasiücücü que 
müꞌane Cacaüyari. ꞌUcasie masi 
canimasiücüni que müꞌane ꞌuqui. 
8 Sutüapai ꞌuqui ꞌucasie pücaꞌayene, 
ꞌuca ꞌuquisie payene püta. 9 Mücü 
meta, ꞌuqui pücaꞌunetüarie 
ꞌucasie mieme, ꞌuca ꞌuquisie 
mieme caniunetüarieni püta. 
10 ꞌAyumieme caneuyeveca ꞌuca 
ꞌinüari manuyecacü yumuꞌusie, 
cümana mümasiücüni heiserie 
que mürexeiya, Cacaüyari 
tupirisiximama varaꞌerivatü. 
11 Peru Tiꞌaitamesie meteviyatü que 
memüteꞌuꞌuva, ꞌuca ꞌapücaꞌuyeica 
ꞌuqui caheuyehüatü, ꞌuquita 
ꞌapücaꞌuyeica ꞌuca caheuyehüatü. 
12 ꞌUca ꞌuquisie payene ꞌana, peru 
ꞌuqui ꞌucasie püyenuiva. Naitü masi 
Cacaüyarisie catinayenexüani.
13 Yücümana xequeneuꞌinüata 
que xemüteyumate. ꞌAixüa tiꞌane 
xüca ꞌuca nenevieri ꞌipitüani 
Cacaüyari cayucumuꞌututü. 
14 Camü yututuyaricü müpaü 
xecateꞌüquitüarie, que mütitevive 
ꞌuqui xüca cüpateya ꞌetütüni, 
15 ꞌuca püta visi que mütiꞌane 

1 Curinitutari 11
xüca cüpateya ꞌetütüni. Yücüpa 
caniumiquieni manuyunacacü. 
16 Me xüca xevitü niuquixiemücüni, 
müpaü quetimaica, tame 
tepücaheixeiya yeiyari müpaü 
ꞌaneme, Cacaüyarisüa miemete 
memeyutixexeüriva, mümeta mücü 
yeiyari mepücahexeiya.
Que memüteꞌiseviximacai 
Tiꞌaitame ꞌIcuaiya ꞌinüariyari
17 ꞌIpaü que nemütixeꞌaitüa, 
nepücayüve ꞌaixüa 
nemutainenicü xehepaüsita, 
que xemüteyuyexexeüriva. 
ꞌAixüa xepücaꞌitüariva 
yaxeteyuyexexeürivatü, ꞌaxa 
xecaniꞌitüarieca püta. 18 Mücü 
meri, que müraniuva, ꞌaxeicüa 
quepaucua xemüyuyexexeüriva, 
yuhixüata xecaniyusanani. Hixüata 
ꞌarücamecü müpaü yuri nepütiꞌerie 
que müraniuva. 19 Süricü neuyeveca 
yuxexuime vahesie xemüteviyanicü, 
xesata mümasiücünicü müme 
memühecüasie. 20 ꞌAxeicüa 
quepaucua xemüyuyexexeüriva 
que xemütecuaꞌa, Tiꞌaitame 
ꞌIcuaiya pücahücü. 21 Yuxexuitü 
xecaniyumexüitüaca, yuꞌicuai 
xeꞌahapatü, quepaucua xemütecuaꞌa. 
Xevitü neuhacamücüni, 
xevitüta nitaveca. 22 Cari quite 
xepücatehexeiya xemütecuanicü 
xemüteꞌienicü. Masicutaxi 
xetevateviyasitüa müme tixaü 
memücatehexeiya, xevaxaniꞌerietü 
müme memüyuyexexeüriva 
Cacaüyarisüa miemete. 
Queri netixetahüave. ꞌAixüa 
netiutaineni xehepaüsita ꞌacu. 
ꞌIpaü que xemüteyurie, ꞌaixüa 
nepücaꞌutaineni xehepaüsita.

348

Tiꞌaitame ꞌIcuaiya que mütiuꞌaisie 
ꞌinüariyari 
(Mateu 26:26 ‑29; Mar icux i 
14:22‑25; Rucax i 22:14 ‑20)
23 Que nemütixeyetuiri, 
neta necaniyetuiriyarieni 
Tiꞌaitamesüa mieme. Müpaü 
tiniuyüni. Mücü tücarisie 
quepaucua müyetuiyaniquecai, 
Tiꞌaitame Quesusi pa nanucuꞌüni. 
24 Pamüpariyusi ꞌipitüaca 
Cacaüyari, canititara pa, müpaü 
ꞌutaitü, ꞌIcü nevaiyari canihücütüni. 
Xehesie canimiemetüni. 
ꞌIpaü xequeteneyurieca 
xemünesihaꞌerivanicü ne. 
25 Yaxeicüata tiniuyurieni tecüxi 
ꞌanucuhanatü meteꞌucuacu, müpaü 
ꞌutaitü, ꞌIcü tecüxita mieme türatu 
mühecua canihücütüni. Nexuriyacü 
caniseiriyariemücü. Quepaucua 
xemiꞌieca, ꞌipaü xequeteneyurieca 
xemünesihaꞌerivanicü. 
26 Quepaucua ꞌicü pa xemuticuaꞌani, 
ꞌicü tecüxi quepaucua xemanuyeꞌeni, 
xecatenihecüatacacuni que 
mütiumü Tiꞌaitame, mexi canuave.
Que mütiyüni xüca ꞌiticuani 
Tiꞌaitame ꞌIcuaiya, ꞌiyarieya 
yacaꞌanecacu
27 ꞌAyumieme que müꞌane ꞌicü pa 
müticuani ꞌicü tecüxi manuꞌieni, 
hesiena catinaquecacu ꞌiyarieya 
que mütiꞌane, hesiena pürahüiyani 
miseviximacü Tiꞌaitame vaiyarieya 
xuriyaya. 28 Tevi queyuꞌinüatani. 
Müpaü tiyurienetü, ꞌicü pa 
quehecuaca, ꞌicü tecüxita mieme 
queꞌanuyeꞌeni. 29 Mesü, ticuaꞌatü 
ꞌienetü xüca heiseriemecü 
catimaica tita vaiyarieya 

349
mütihücü, yuhesie rahüpatü 
catinicuacamücü caniꞌiecamücü. 
30 Müpaü xemüteyuriecü, 
ꞌayumieme xeneuveraranini 
yumüiretü xeme, xetenicucuyeni, 
yuvaücavatü meneucusu. 
31 Xüca tacümana tetaꞌinüataque, 
tatacuri tepücapitüarieniqueyu. 
32 Peru Tiꞌaitame quepaucua 
mütasitaꞌinüata, teteniꞌüquitüarieca 
ꞌuximatüaricacü, capa 
teꞌanutaxüriyanicü cuiepa 
memütama vahamatü.
33 ꞌAyumieme neꞌivama, 
quepaucua xemüyuxeürie 
xetecuanique, xequeneyucuevieca. 
34 Xüca heuhacamücüni, 
yuquita quetiucuani, capa 
xeꞌuꞌinüasienicü xeyucuxeürieme. 
Hipatü müreuyevese ꞌaixüa 
netiniyuriemücü quepaucua 
nemunuani.
ꞌIyarisie timieme que temüteꞌumiquiva
12  Neꞌivama, neuyeveca ꞌipaü 
xemütemaicacü tita ꞌIyarisie 
mütimieme hepaüsita. 2 Xeme müpaü 
xecatenimaica que mütiꞌanecai 
quepaucua xemünuivaritetücai 
xeicüa. Xecanicuhapanietüvecaitüni 
tetexi memücaniuvave vahesüa, que 
xemütecühüavarüvacai. 3 ꞌAyumieme 
ꞌipaü netinixetahecüatüaniqueyu, 
tevi xüca müpaü ꞌutayüni, Quesusi 
ꞌaxa queticuxaxasivani, ꞌutaitü, 
mücü Cacaüyari ꞌIyarieyasie 
tiviyatü pücaꞌutaine. Mücü meta, 
tevi xüca müpaü ꞌutayüni, Quesusi 
catiniꞌaitametüni, ꞌutaitü, ꞌIyari 
Mütiyupatasie tiviyatü xeicüa 
caniyüveni müpaü mütayüni.
4 Yücü tepüteꞌumiquiva, 
ꞌIyari yuxevicacu. 5 Yücü 

1 Curinitutari 11 ,  12
tepüteꞌuhüritüariva, Tiꞌaitame 
yuxevicacu. 6 Yücü 
tepütecuyuitüariva, Cacaüyari 
yuxevicacu. Mücü canihücütüni que 
müꞌane yunaime müvacuyuitüva 
naimecü. 7 Taxexuime tahesie, 
ꞌIyari masiücütü canayeitüarivani, 
ꞌaixüa temüꞌitüarienicü tanaitü. 
8 Xevitü canipitüarieca mütaniunicü 
timaivemepaü, ꞌIyari yatipitüacacu. 
Xevitüta canipitüarieca 
mayeniuvenicü vaüca timaitü, 
mücütütü ꞌIyari yuxevitü que 
mütipitüa. 9 Xevitüta canipitüarieca 
yuri mütiꞌeriecacü, mücü ꞌIyarisie 
tiviyatü. Xevitüta canipitüarieca 
müvaranayexürüvanicü 
tecuicuicate, mücü ꞌIyari 
müyuxevisie tiviyatü. 10 Xevitüta 
canipitüarieca türücaüyemecü 
yamütiyurienenicü, xevitüta 
müticuxatanicü, xevitüta 
müvaꞌinüatanicü ꞌiyarite, xüca 
ꞌaixüa meꞌaneneni me xüca ꞌaxa 
meꞌaneneni. Xevitüta ꞌaiteüya 
vevietü mütaniunicü canipitüarieca, 
xevitüta mütihecüatanicü 
que müticuxaxasiva ꞌaiteüya 
veviecacu. 11 Mücü ꞌIyari yuxevitü 
canihücütüni que müꞌane 
müvacuyuitüva yunaime. Yücü 
catinivapitüaca yuxexuime, que 
mütiyuvaüriya.
Xei vaiyari tecanacüne tanaitü
12 Yaxeicüa tavaiyari caniyuxevini, 
tamamate taꞌücate tatenite naitü 
timüirecacu. Naitü tavaiyarisie 
timieme timüirecacu müyuxevipaü 
vaiyari, müpaüta caniꞌaneni 
Cürisitu. 13 ꞌIyari müyuxevi 
que mütatiutaxeviriyaxü, xei 
vaiyari tecanacüne quepaucua 

1 Curinitutari 12
temucaꞌüyarie, sepa Huriyusixi 
Cüriyecusixi temühüme, sepa 
vaüriyarica temüteꞌuximaya, 
sepa temütanüꞌa. Tanaitü 
tecaniuhatuiyarieni, ꞌIyari 
müyuxevi tahesie mieme 
mütayeuriyacü.
14 Mücü meta, ravaiyari xei 
mamayari xei ꞌücayari pücahücü. 
Pümüire püta. 15 Raꞌüca xüca 
müpaü hainenique, Ne ramama 
nemücahücücü, ꞌayumieme 
ravaiyarisie nepücamieme, 
ravaiyarisie camiemetütü 
pücaꞌayaniqueyu, müpaü 
ꞌutayüca xeicüa. 16 Ranaca xüca 
müpaü hainenique, Ne rahüxie 
nemücahücücü, ꞌayumieme 
ravaiyarisie nepücamieme, 
ravaiyarisie camiemetütü 
pücaꞌayaniqueyu, müpaü ꞌutayüca 
xeicüa. 17 Ravaiyari naitü xüca 
hüxitünique, quetiꞌenaniqueyu. 
Naitü xüca nacatünique, queri 
reuꞌücueniqueyu. 18 Peru hicü 
Cacaüyari ravaiyarisie canicayasa 
xexuime que mütinaque. 19 Me 
naitü xüca xei paüriyaritünique, 
queri tihücütüniqueyu ravaiyari. 
20 Masi pümüire, peru ravaiyari 
caniyuxevini.
21 Rahüxie pücayüve 
müpaü mütitahüave ramama, 
Nepücamasiheuyehüva, ꞌutaitü. 
Yaxeicüata ramuꞌu pücayüve 
müpaü mütitahüave raꞌücate, 
Nepücaxeheuyehüva, ꞌutaitü. 22 Masi 
tita catitürücavime temüteꞌerie, 
mücü yemecü tepeuyehüva. 
23 Tavaiyarisie timieme, tita 
ꞌaixüa catiꞌaneneme temüxata, 
mücü tecaniquemaritüaca masi. 
Tavaiyarisie tita visi mücatixeiyarie, 

350
visi ꞌanenetü masi canayeitüarivani, 
24 tita visi mütixeiyarie müpaü 
mücareuyevesecü. Masi Cacaüyari 
nitaxeviriyani tavaiyari, ꞌaixüa 
ꞌiyurienetü masi tita tixaü 
müreuyehüva, 25 tavaiyari capa 
hixüata saninicü, masi tita 
tavaiyarisie mütimieme ꞌaxeicüa 
mütiyüꞌüviyanicü naitü. 26 Xei 
paüriyari xüca ticuyeni, naitü 
hamatüana tinicuyecamücü. 
Xei paüriyari xüca visi 
ꞌuꞌitüarieni, naitü hamatüana 
niyutemaviecamücü.
27 Xemeri Cürisitu vaiyarieya 
xecanihümetüni. Yuxexuitü 
vaiyarieyasie timieme xei 
paüriyari xecanihümetüni, que 
xemüteꞌupitüarie. 28 Müme 
memeyutixexeüriva, hipame 
canivarucayasa Cacaüyari nüꞌarisixi 
meri, ꞌarique texaxatamete, ꞌarique 
teꞌüquitamete, ꞌanarique müme 
türücaüyemecü memüteyurie, 
ꞌarique müme memütemiquiva 
memüvaranayexürüvanicü 
tecuicuicate, teparevivamete 
meta, teꞌaitamete, mümeta ꞌaiteüya 
memüvevie. 29 Yunaitü nüꞌarisixi que 
metehüme. Yunaitü texaxatatamete 
que metehüme. Yunaitü teꞌüquitamete 
que metehüme. Yunaitü 
türücaüyemecü que meteyurie. 
30 Yunaitü que metemiquiva 
memüravanayexürüvanicü 
tecuicuicate. Yunaitü ꞌaiteüya 
que metevevie. Yunaitü 
que meteꞌihecüata tita 
müticuxaxasiva ꞌaiteüya veviecacu. 
31 Xequeneyuvaüriyani ꞌaixüa 
ꞌaneneme masi xemütemiquienicü. 
ꞌAcuxi huye yemecü ꞌaixüa müꞌane 
necanixetahecüatüamücü.

351

Cuini mieme que müreuyevese 
mütiyucanaquiꞌeriecacü
13  Xüca ꞌaiteüya 
nevevienique que 
memüteniuvave teüteri Cacaüyari 
tupirisiximama yunaitü, peru xüca 
necatinecanaquiꞌeriecaque, tepüa 
mucuyuanepaü necanayaniqueyu, 
tirinari mutatiriurücapaü. 2 Xüca 
netiumiquienique nemüticuxatanicü, 
xüca netimaicaque naime que 
mütiꞌavie, naime meta que 
mütimasiücü, naimecü yuri 
netiꞌerietü xüca neyüvenique 
yemurite nemüvatayuitüanicü, peru 
xüca necatinecanaquiꞌeriecaque, 
tixaütü nepücatihücütüniqueyu. 
3 Xüca nepini naime netivaminique 
hipame, xüca neneyetuanique 
nevaiyari mütataiyarienicü, peru 
xüca necatinecanaquiꞌeriecaque, 
tixaütü nepücaraꞌivaqueyu.
4 Tiyucanaquiꞌerietü 
ꞌecatineutevini cahaꞌatü. ꞌAixüa 
catiniucaꞌiyarini tiyucanaquiꞌerietü, 
pücayumexüitüa hipame 
vahepaüsita varaꞌivamütü. 
Tiyucanaquiꞌerietü 
pücatiyucataveꞌerie, 
pücaꞌutahüsierie. 5 Yapücatiyuriene 
que mütiyuteviyasitüa. 
Pücaticuvaune tita yuhesie 
mütimieme xeicüa, 
pücayuhaxüatüa, ꞌaxa mütiꞌanene 
pücaraꞌeriva. 6 Pücayutemavie 
yameteyuriecacu hipatü que 
mücatiheiserie, masi tita yuri 
müraine hepaüsita caniyutemavieca. 
7 Nai tininevieca, naimecü 
yuri catiniꞌerieca, naimecü 
canitaꞌicuevani yuri tiꞌerietü, 
naimecü catiniucaꞌenivani.

1 Curinitutari 13 ,  14
8 Que mütiyucanaquiꞌerie, 
hasuacua pücatapare. Que 
temütecuxata, mücü 
canitaparimücü. ꞌAiteüya que 
temütevevie, mücü pücaheuyeveca. 
Que temütemaivave, mücüta 
canitaparimücü. 9 Xei taparie 
xeicüa tecanimaica, xei taparie 
xeicüa tetenicuxatani. 10 Quepaucua 
munuani que müꞌane tixaütü 
mücareuyehüva, tita xei tapariesie 
mütimieme catinitaparimücü.
11 Quepaucua nemünunusitücai, 
nununsipaü netinicuxatacaitüni, 
nununsipaü netininemaicaitüni, 
nunusipaü netinicuꞌerivacaitüni. 
Quepaucua ꞌuqui nematüa, 
netiniuhayeva nunusipaü 
neyüanetü. 12 Cahecüacamecü 
tecanineniereni hicü, que müꞌane 
xicüri mayeyüvisie mücanierepaü. 
ꞌAnari tahüxie teniutineniericuni 
püta. Xei tapariecü netinimaica 
hicü, ꞌanari püta netinitimaimücü, 
yaxeicüa ꞌiya münesimatepaü. 
13 Mericüsü, yuri que temüteꞌerie, 
que temütetaꞌicueva, que 
temütetacanaquiꞌerie, mücü 
haicatü ꞌecatineuterimücü. Que 
temütetacanaquiꞌerie, mücü masi 
caneuyeveca.
ꞌAiteüya que memüteveviecai
14  Xequeneyumexüitüaca 
xemüteyucanaquiꞌeriecacü. 
Mücü meta, xequeneyuvaüriyani 
ꞌIyarisie timieme 
xemütehexeiyanicü, peru masi 
yemecü xequeneyuvaüriyani 
xemütecuxatanicü. 2 Que 
müꞌane ꞌaiteüya müvevie, mücü 
pücavatahüave teüteri. Nitahüave 
Cacaüyari püta. Tevi pücaꞌiꞌenie, 

1 Curinitutari 14
catinicuxatani tita mütiꞌavie 
ꞌIyari ꞌicuyuitüvacacu. 3 Que 
müꞌane mütixaxatame, mücü 
masi canivarutahüaveni teüteri, 
vaseiriyatü vatuicatü vanütüatü. 
4 Que müꞌane ꞌaiteüya müvevie, 
mücü niyuseiriyani yuxaüta, 
peru que müꞌane müticuxata, 
mücü nivaseiriyani müme 
memüyuyexexeüriva.
5 Caneninaqueni yunaitü 
ꞌaiteüya xemüveviecü, peru 
pünesinaqueniqueyu masisü xüca 
xetecuxatanique. Que müꞌane 
müticuxata ꞌaixüa caniyüaneni, que 
müꞌane ꞌaiteüya müvevie ꞌaixüa 
cayüanecacu hepaüna, me xüca 
xevitü tihecüatani que mutaine 
xeicüa, ꞌaixüa caniyüaneni, 
müme memüyuyexexeüriva 
memüseiriyarienicü. 6 Hicüri 
neꞌivama, xüca xehesüa nenuanique 
ꞌaiteüya nevevietü, tita 
netixepitüaniqueyu, me xüca 
nexetahüavenique netihecüatatü 
tita mütiꞌaviesiecai, xüca 
neꞌayeniuvenique, xüca 
neticuxatanique, xüca 
netiꞌüquitanique xeicüa mücücü 
tixaü nepütixepitüaniqueyu.
7 Tamüsü, tita mücarayeyuri 
caniniuveni cürautatütü canaritütü. 
Xüca ꞌaixüa catipünarieca, que 
timasiücüni tita müticürautasieni 
tita müticanarisieni. 8 Cuxineta 
xüca hüsierieca cahecüaca, quepai 
püyucuhaꞌaritüani cuya. 9 Xemerita 
yaxeicüa, yunenicü xüca niuqui 
ꞌaixüa mühecüa xecaꞌutiniucani, 
que timasiücüni que xemutiyuane. 
ꞌEcapa xeicüa xeputiniucani. 10 Xüari 
teüteri vaniuqui canimüireni ꞌena 
cuiepa. Yuxexuitü yuniuquicü 

352

meꞌutiniutü mecaniꞌenierieca. 
11 Masi xüca ꞌasinecatimaica que 
mutaine niucame, yacü xeicüa 
tiriurücame necaniꞌeriecamücü 
niucame, mücüta yaxeicüa 
canetiniꞌeriecamücü ne. 12 Xemeta 
xeyuvaüriyatü xemüteheixeiyanicü 
tita ꞌIyarisie mütimieme, 
xequetenecuvava cuini mieme 
xemüvaseiriyanicü müme 
memüyuyexexeüriva.
13 ꞌAyumieme que müꞌane ꞌaiteüya 
müvevie, queyutanenevieni 
müyuhecüatanicü que mutaine. 
14 Xüca nenetanenevieni 
ꞌaiteüya nevevietü, neꞌiyaricü 
nepünenenevie, peru tixaü 
pücatiutixuxuavere que 
nemütinemate. 15 Quesü yüni. 
Neꞌiyaricü nepünenenevieca, peru 
yanetinemaitü que nemutaine, 
müpaüta netinineneneviecamücü. 
Neꞌiyaricü nenitacuicamücü, peru 
yanetinemaitü que nemutaine, 
müpaüta nenitacuicamücü. 
16 Camüsü xüca ꞌaꞌiyaricü xeicüa 
ꞌaixüa pehaineni Cacaüyari 
hepaüsita, ꞌiya vana muca 
ꞌenamete memateisie, quepaüricü 
müpaü paineni, Caniyuritüni 
niuqui, ꞌutaitü, quepaucua ꞌecü 
pamüpariyusi pemütayüni. 
ꞌAsipücatimate que pemutaine. 
17 ꞌEcü ꞌaixüa ꞌanemecü 
pamüpariyusi peꞌipitüacacu 
Cacaüyari, ꞌiya püta pücaseiriyarie 
mücücü. 18 Ne pamüpariyusi 
necanipitüaca Cacaüyari, cuini 
mieme nemüyüvecü ꞌaiteüya 
nemüvevie, nexehaꞌivatü xeme 
yunaime. 19 Peru xeüripa 
necaninevaüriyani masi ꞌauxüme 
niuquiyari nemütaniunicü 

353
yanetinemaitü que nemutaine, 
nemütivaꞌüquitüanicü hipame, 
sepa tamamata miriyari niuquiyari 
nemücataniunicü ꞌaiteüya 
nevevietü.
20 Neꞌivama, türi vahepaü 
xepücateyumaica. ꞌAixüa 
caniꞌaneni xüca türi vahepaü 
ꞌasixecatemaica tita ꞌaxa mütiꞌane 
hepaüsita, peru xequenayeꞌaxüa 
püta que xemüteyumate. 21 ꞌInüari 
niuquiyarisie müpaü catineꞌuca, 
Nenivatahüavimücü ꞌicü teüteri, 
hipatü yücü memütiniuca 
yametevacuxaxatüvacacu. Müme 
vaniuqui yücü müꞌanene, vatenicü 
nenitayümücü. Sepa müpaü 
nemütiyurieni mepücayuvaüriyani 
memünesiꞌenienicü, canaineni 
Tiꞌaitame. 22 ꞌAyumieme ꞌaiteüya 
ꞌinüari pücahücü müme yuri 
memüteꞌerie vahesie mieme. Müme 
yuri memücateꞌerie püta vahesie 
mieme caniꞌinüaritüni. Tixaxatame 
niuquieya ꞌinüari pücahücü 
müme yuri memücateꞌerie 
vahesie mieme. Müme yuri 
memüteꞌerie püta vahesie mieme 
caniꞌayumiemetüni. 23 Hicü 
ꞌaxeicüa xüca meyucuxeürieni 
yunaitü memüyuyexexeüriva, 
yunaitü ꞌaiteüya mevevietü, xüca 
mana meheutahaxüani hipatü 
ꞌenamete ya yuri memücateꞌerie, 
cari müpaü mecanitiyuacuni, 
quename xecayumate xeme. 
24 Me xüca yunaitü metecuxatani 
püta, xüca mana heutahani 
ꞌenametütü ya yuri catiꞌerietü, 
yunaitü menitahecüatacuni que 
mütiuyuri, yunaitü meniꞌinüatacuni. 
25 Tita mütiꞌaviesiecai ꞌiyarieyasie 
masiücütü nayeimücü. Müpaü 

1 Curinitutari 14
tiuꞌename, ꞌutihüximaqueme, 
nenevieri canipitüamücü Cacaüyari, 
müpaü ꞌutaitü, Yuricü Cacaüyari 
xehesie catiniviyani.
Naitü heiseriemecü quetiuyüni
26 Queteri ꞌaneni neꞌivama. 
Quepaucua xemüyucuxexeüriva, 
yuxexuitü masi cuicari 
xecanexeiyani, ya ꞌüquitüarica, 
ya xecanihaꞌarisieca 
xemütehecüatanicü tita 
xemüteꞌuxeisitüarie, ya 
ꞌaiteüya xemüvevienicü, ya 
xemütehecüatanicü tita 
müticuxaxasiva ꞌaiteüya 
veviecacu. 27 Naitü masi quetiyüni 
xemüseiriyarienicü. Xüca 
ꞌaiteüya vevimücüni, yuhutatü 
xeicüa yuhaicatü nusu, xevitü 
meri, xevitüta ꞌarique, müpaü 
mequeteyurieni. Xevitüta 
queꞌihecüatani vaniuqui. 
28 Me xüca ꞌucaꞌayecani que 
müꞌane mütihecüatani ꞌaiteüya 
veviecacu, niucame cayuvatü 
queꞌumaca xeüripa. Mecuxi 
queyutaxatüani yücümana, 
quetitaxatüani Cacaüyari. 
29 Texaxatamete yuhutatü ya 
yuhaicatü mequetecuxatani, 
hipatü mequeꞌiꞌinüatani 
tita memüteꞌutiyua. 30 Xüca 
xevitü mana ꞌacaitü tixaütü 
tiupitüarieni mütihecüatanicü, 
que müꞌane müticuxata 
quetiuhayeva. 31 Xecaniyüvaveni 
xemütecuxatanicü yuxexuitü, 
xevitü meri, xevitüta ꞌarique, 
memüteyüꞌüquitüanicü yunaitü, 
memütuicarienicü yunaitü. 
32 Texaxatamete yuꞌiyari 
mecaniꞌaitüaca, 33 Cacaüyari 

1 Curinitutari 14 ,  15
tiyuxamuriecame mücahücücü, 
cayuvatü tiyupitüvame mühücücü 
püta.
Que memüteyurie naisarie 
haque Cacaüyari teüterimama 
memeyutixexeüriva, 34 cayuvatü 
mequeꞌumaca ꞌucari xeüripa. 
Mepücapitüariva memütiniunicü. 
Mequeteꞌaitüarieca masi, yaxeicüa 
ꞌinüari niuquiyarita mainepaü. 
35 Xüca tixaütü meteyüꞌüquitüacuni, 
yücünama mequevacuꞌivaviyani 
yuquita. ꞌAixüa pücaꞌane xüca ꞌuca 
ꞌutaniuni xeüripa.
36 Mesü, xehesüa xeicüa que 
rayene Cacaüyari niuquieya. 
Xehesüa xeicüa quetinua. 37 Xüca 
tixaxatame yuꞌerieca, ꞌIyari 
hexeiyame xüca yuꞌerieca, müpaü 
quetimaica, tita nemütixeꞌutüirie, 
mücü Tiꞌaitame ꞌaitüaricaya 
canihücütüni. 38 Me tevi xüca 
müpaü catimaica, mücüta 
pücamarivani.
39 ꞌAyumieme neꞌivama, 
xequeneyumexüitüaca 
xemütecuxatanicü, peru 
xecavanenatü ꞌaiteüya 
memüvevienicü. 40 Naitü 
heiseriemecü quetiuyüni, xevitü 
meri, xevitüta ꞌarique.
Cürisitu que müranucuquetüarie 
ꞌumierieca
15  Neꞌivama, 
necanixetahecüasitüiyamücü 
niuqui ꞌaixüa manuyüne, que 
nemütixecuxaxatüvacai. 
Xecanitanaquiꞌerieni mücü niuqui, 
hesiena xeteviyatü xecaniutiꞌuni. 
2 Xüca cui xeꞌeyexeiyani tita 
nemütixecuxaxatüvacai, 
mücü niuquicü 

354

xecanitavicueisitüarieximeni, 
me yacü xeicüa xüca yuri 
xeteꞌutaꞌerieni.
3 Ne necanixeyetuirieni 
tita masi müreuyevese, que 
nemütiyetuiriyarie neta, 
quename Cürisitu ꞌumü tame 
ꞌaxa temüteꞌuyuricü, ꞌutüaricate 
mainepaü, 4 quename ꞌucateuque, 
quename ꞌanucuquetüarie hairieca 
tucari ꞌayeꞌacu, ꞌutüaricate 
mainepaü, 5 quename Sepaxi 
ꞌixei, ꞌarique Tamamata Heimana 
Yuhutatü meꞌixei. 6 ꞌArique 
ꞌauxüme sientuyari heimana 
yameyupaümetü mecanixeiya 
ꞌaxeicüa ꞌivamarixi. Yumüiretü 
müme ꞌameniuꞌuvani hicüque, 
hipatüri meneucusuri. 7 ꞌArique 
Cacuvu nixeiya, ꞌariqueta nüꞌarisixi 
yunaitü menixeiya.
8 ꞌImatürieca neta 
necanixeiya, que müꞌane 
ꞌaxa ꞌanetü mutinuivaxüpaü 
neꞌanetü. 9 Nüꞌarisixi vasata 
necaniꞌimatüremetüni ne, ꞌaixüa 
nepücatiucaꞌiyari nehesie 
mütinaquenicü nüꞌariecame 
nemütaterüvarienicü, 
nemüvareutaveiyaxüacaicü müme 
memeyutixexeüriva Cacaüyarisüa 
miemete. 10 Peru Cacaüyari ꞌaixüa 
mütiucaꞌiyaricü, ꞌayumieme 
müpaü necaniꞌaneni que nemüꞌane. 
Yacü xeicüa pücaꞌuyü, ꞌaixüa 
que mütiucaꞌiyaricai nehesie 
mieme. Ne masi cuini mieme 
necatiniꞌuximayaca, müme yunaitü 
que memücateꞌuximayatavave. 
Peru ne nepücahücü que müꞌane 
müpaü mütiyuriene. Cacaüyari 
püta ꞌaixüa tiucaꞌiyaritü nehamatü 
yacatiniꞌuximayaca. 11 Mericüte, 

355
sepa ne, sepa müme, müpaü 
tetenihecüatani, xemeta müpaü 
yuri xeteniutaꞌerieni.
Müquite que memüteꞌanucuꞌuni
12 Cürisitu xüca cuxaxasivani 
müquite vasata manucuquetüarie, 
que meꞌutiyuane xeme hipatü, 
quename vaniu, müquite 
mecaꞌanucuꞌuni. 13 Müquite 
xüca mecaꞌanucuꞌuni, Cürisituta 
pücaꞌanucuquetüarie. 14 Mericüte, 
xüca Cürisitu caꞌanucuquetüarieni, 
xüanacüa canayani tita 
temütehecüata, xüanacüa yuri 
xecateniutaꞌerieni. 15 Xüca müquite 
mecaꞌanucuꞌuni, canimasiücüni 
que temüteꞌitava tameta, ꞌaxa 
temütehecüatacü Cacaüyari 
hepaüsita, quename henucuquetüa 
Cürisitu teꞌutiyuatü, ꞌiya 
cahenucuquetüacu, xüca müpaü 
ꞌaneni. 16 Mericüsü, müquite 
xüca mecaꞌanucuꞌuni, Cürisitu 
pücaꞌanucuquetüarieveta. 17 Xüca 
Cürisitu caꞌanucuquetüarieni, 
xüanacüa yuri xeteniutaꞌerieni, 
tita ꞌaxa xemüteyuriecaisie 
xeteniviyani cuxi. 18 Mücü 
meta, müme memeucusixüa 
Cürisitusie meteviyatü, müme 
meniutatümaiyarieniri. 
19 ꞌUva mexi teꞌayeyuyuri, 
xüca yuri teteꞌeriecaqueyu 
Cürisitusie tetaꞌicuevatü 
xeicüa, yunaime teüteri vasata 
tame masi neuyevecaqueyu 
temünenimayasienicü.
20 Peru müpaü pücaꞌane. Cürisitu 
cananucuquetüarieniri müquite 
vasata, müme memeucusixüa 
vamatüari hücütütü. 21 Tevi que 
mütiuyuri, tame tenitacucuveni. 

1 Curinitutari 15
Yaxeicüata xevitü tevi que 
mütiuyuri, mecananucuꞌuicuni 
müquite. 22 ꞌAranisie meteviyatü 
yunaitü que memütetacucuve, 
müpaürita Cürisitusie meteviyatü 
yunaitü mecananutanieritüariecuni, 
23 yuxexuitü que mütivarunaquixü. 
Cürisitu vamatüaritütü 
cananucuqueniri. ꞌAriqueta 
müme Cürisitusüa memümiemete 
mecananucuꞌuicuni quepaucua 
munuani. 24 ꞌArique naitü 
catinitaparimücü, quepaucua 
Cürisitu müyuyetuani que 
mütiꞌaita, ꞌuquiyarieya 
mütiꞌaitanicü Cacaüyaritütü. 
Yacatiniyetuiriemücü vacaꞌuname 
yunaitü memüteꞌaita, yunaitü 
heiserie memexeiya türücariya 
memexeiya. 25 Caneuyeveca 
mücü mütiꞌaitanicü 
mexi varaꞌiva yunaime 
memiꞌuxie. 26 ꞌImatürieca que 
mürayuꞌivani, catanitaxünamücü 
temücatacucuvenicüri. 27 Naime 
caniucayasa ꞌiya miꞌaitüacacü, que 
maine ꞌutüarica. Quepaucua müpaü 
maine, naitü caniucayasarieni 
ꞌutaitü, canahecüaca mücaꞌixatacü 
que müꞌane micayasaxü naime, 
Cürisitu miꞌaitüacacü. 28 Quepaucua 
mücü miꞌaitüaca naime, ꞌanari 
mücüta yücümana niyuyetuamücü, 
ꞌuquiyarieya püta miꞌaitüacacü, 
ꞌuquiyarieya naime mucayasaxücü 
nuꞌaya miꞌaitüacacü. ꞌAna Cacaüyari 
naitü catinayeimücü yunaime 
vahesie mieme.
29 Mesü xüca müpaü caꞌaneni, que 
meteyurieni müme memucaꞌüyarie 
müquite vahesie mieme. Xüca yemecü 
müquite mecaꞌanucuꞌuitüarieni, 
titayari vahesie mieme meteꞌucaꞌüyarie.

1 Curinitutari 15
30 Tameta titayari tetecuerivaꞌa 
tucaricü. 31 Tucaricü ꞌesivatücacu 
necanicumemierivani 
tüma. ꞌIpaü nepaine ꞌaixüa 
nemutainecü xehepaüsita 
neꞌivama, que nemütinetemavie 
nexehaꞌerivatü Cürisitu Quesusi 
mütatiꞌaitüvamesie nemütiviyacü. 
32 Teüteri que memüteniniuqui, 
ꞌEpesusie xüca ne yeutari 
vahamatü tetacuitüvecaitüni, 
titasü neraꞌiva. Müquite xüca 
mecaꞌanucuꞌuitüarieni, cümü 
mecuxi temütecuani temüteꞌieni, 
ꞌuxaꞌa temücuini.
33 Xepücateꞌirüviyarieni. 
Vanütü ꞌaxa ꞌanenemete, 
caniseviximamücü yeiya ꞌaixüa 
müꞌane. 34 Xequenanutahütüvani 
heiseriemecü que müreuyevese. 
ꞌAxa xepücateyurieca. Hipatü 
ꞌasimepücatemate Cacaüyari 
hepaüsita. ꞌIpaü nepaine 
nexeteviyasitüanique.
Quepaü meꞌanenetü mepanucuꞌuni
35 Perusü xüari müpaü 
paineni xevitü, Quepaü 
meteꞌanucuꞌuitüarieni müquite. 
Que ꞌanecacu vavaiyari 
mepayeꞌaxüani. 36 Cari 
ꞌasipepücatimate müpaü pehaitü. 
Tita pemütiucaꞌe, mücü xüca 
caꞌumüni, pücaꞌanutanieritüarieni. 
37 Mücü meta, tita pemütiucaꞌe, 
tita mütitineicapaü ꞌaneme 
pepücaꞌucaꞌe. ꞌImüari mümave 
xeicüa peniucaꞌeni, türicu 
ꞌimüariyari ya xeime ꞌimüariyari. 
38 Cacaüyari caniquemaritüaca que 
mütinaque, yücü tiquemaritüatü 
xexuime ꞌimüari que müꞌanene. 
39 Naitü vai yaxeicüa pücaꞌanene. 

356

Teüteri vavaiyari püxevitü, 
vatevama vavaiyari yücü 
püꞌanene, quesüte vavaiyari yücü 
püꞌanene, viquixi vavaiyari yücü 
püꞌanene. 40 Taheima miemete, 
cuiepa miemete, yunaitü yücü 
mecaniꞌaneneni. Taheima mieme 
visi püꞌanene, cuiepa mieme visi 
ꞌanenetü yücü püꞌanene. 41 Tau visi 
caniꞌaneni, mesata visi püꞌane yücü 
ꞌanetü, xuravesixita visi mepüꞌanene 
yücü meꞌanenetü. Xuravesixi 
yuxexuitü visi meꞌanenetü yücü 
mecaniꞌaneneni. 42 Müpaürita 
catiniyümücü quepaucua 
müquite memanucuꞌuitüarieni. 
Tita tipünirümetü mütiucaꞌesi, 
mücü catipünivetü 
catinanucuquetüariemücü. 
43 Tita ꞌaxa ticühüavarüvatü 
mütiucaꞌesi, mücü visi ꞌanetü 
cananucuquetüariemücü. Tita 
catürücaüyetü mütiucaꞌesi, 
mücü türücaüyetü 
cananucuquetüariemücü. 44 Vaitütü 
tita mütiucaꞌesi, mücü ꞌiyarisie 
miemetütü cananucuquetüariemücü. 
Xüca ravaiyari xuaveni vai xeicüa 
hücütütü, ravaiyari canixuavenita 
ꞌiyarisie miemetütü.
45 Müpaü catineꞌuca, Mexüacame 
tevi, ꞌArani mütitevacai, tiyumaitü 
ꞌayeyuritü canayani. Mücü 
ꞌimatüreme ꞌArani püta, ꞌiyari tucari 
tiyupitüvame canayani. 46 Peru 
tevi ꞌiyarisie mieme pücahexeiya 
meri. Vai xeicüa canexeiyani 
meri, ꞌarique ꞌiyarisie mieme 
canexeiyacamücü. 47 Mexüacame 
tevi cuiepa canimiemetücaitüni, 
cuiecü mutaveviya. ꞌImatüreme 
tevi taheima püta canimiemetüni. 
48 Que müꞌane mücü cuiecü 

357
mutaveviya, müpaüta 
mecaniꞌaneneni cuiepa 
miemete. Que müꞌane mücü 
taheima mümieme, müpaüta 
mecaniꞌaneneni taheima miemete. 
49 Que temüteꞌuꞌuvacai mücü cuiecü 
mutaveviyapaü tequemaritüarietü, 
yaxeicüa ꞌatecaniuꞌuvacuni 
ꞌiya taheima mümiemepaü 
tequemaritüarietü.
50 ꞌIpaü nepaine neꞌivama, 
tita mütivai mütixuriya, 
mücü pücayüveni heixeiyatü 
mayanicü tita Cacaüyari 
müraꞌaita. Tita mütipünive 
pücayüveni heixeiyatü mayanicü 
tita mücatipünive. 51 Camü 
netinixetahecüasitüiyamücü 
tita mütiꞌaviesiecai. Tanaitü 
tepücaheucusu, peru tanaitü 
tecanipasiecuni 52 yapaucua, xei 
cüpiyaricü, ꞌimatürieca cuxineta 
tahüsierieyu. Canitahüsieriemücü, 
müquite mecananucuꞌuitüariecuni 
mecatipünivavetü, tameta 
tecanipasiecuni. 53 Caneuyeveca 
ꞌicü mütipünive menacatüni tita 
mücatipünive, ꞌicü mumüxime 
menacatüni tita mücatimüve 
peuyevese. 54 ꞌAnari, quepaucua 
ꞌicü mütipünive menacatüni tita 
mücatipünive, quepaucua ꞌicü 
mumüxime menacatüni tita 
mücatimüve, ꞌana canayeꞌamücü 
mücü niuqui müpaü müreꞌuxa,
Tacucuyame caniutaxütüarieni 
ꞌaꞌivarieca.
  55 Haqueva pepüraꞌiva, ꞌecü 
pemütasicuicai ꞌacu.
Haqueva pepütasiheseni, ꞌecü 
pemütasicuicai ꞌacu.
56 ꞌAxa temüteyuriecü tenicuseivani 
tecuitü. ꞌInüari niuquiyari 

1 Curinitutari 15 ,  16
canitürücariyani tita ꞌaxa 
temüteyurie. 57 Pamüpariyusi 
tecanipitüaca Cacaüyari, mücü 
mütasipitüacü temüteꞌataꞌivanicü, 
Tatiꞌaitüvame Quesusi Cürisitu 
tasipareviecacu.
58 ꞌAyumieme neꞌivama 
nemüxenaquiꞌerie, 
xeseiriyarietü xequenacüne, 
xepücayuyuitüarinüaca. Cuini 
mieme xequeteneꞌuximayaca 
Tiꞌaitamesie mieme yuheyemecü, 
müpaü xetemaitü, Tiꞌaitamesie 
xeteviyatü sepa xemüteyuꞌuxitüa, 
xüanacüa pücaꞌayani.
Tumini que memüteꞌucuxeürie 
Cacaüyari teüterimama 
vahesie mieme
16  Tumini hepaüsita 
netinixetaxatüaniqueyu, 
que xemüteꞌicuxeüriexime Cacaüyari 
teüterimama vahesie mieme. Que 
nemütivarutaꞌaitüa Carasiya 
cuieyarisie memeyutixexeüriva, 
xemeta yaxeicüa xequeteneyurieca. 
2 Mexüacame tucarisie xexuime 
semanasie, yuxexuitü xeme 
xequeꞌitiꞌuta yuhesüa, xeꞌixeürietü 
ꞌaixüa que xemuꞌitüarie, ꞌana 
xemücaꞌicuxexeürivanicü 
quepaucua nemünuani. 3 Mana 
quepaucua nemetaꞌani, müme 
memüꞌinüasie xemüvaranuyexeiyacü, 
müme xapa nevahuritüame 
nenivaranunüꞌamücü, xeꞌimiquieri 
memanuꞌünicü Querusaremepai. 
4 Xüca ꞌaixüa ꞌaneni nemüyemiecü 
neta, müme mepünesiteütani.
Papuru que mütiuyeicaniquecai
5 Xehesüa necanetaꞌamücü 
Maseruniyasie neheyeyame. 

1 Curinitutari 16
Maseruniyasie nepeuyeyanisü. 
6 Xehesüa capüca nenehayeva 
yapaümexa, ya macuhaütüsie 
naime. ꞌArique xeme 
xecanenanunüꞌacuni que 
nemüreuyune. 7 Neꞌivatanetü 
xeicüa nepücaheuyeimücü xehesüa. 
ꞌEnepüreuteviniqueyu masi xehesüa, 
xüca Tiꞌaitame müpaü netipitüaca. 
8 ꞌEpesusie nepünehayeva 
ꞌauracacuque ꞌixüarari ꞌatahutarieca 
semanasie mieme ꞌayeꞌayuque. 
9 Quitenie catiniuyepiyani 
ꞌamuyeyevasie nemütiꞌuximayacacü, 
yumüiretü meꞌuxivaꞌacacu.
10 Timuteu xüca henuani, 
xequeneyumexüitüaca 
mücü ꞌaixüa ꞌiyaricü xehesüa 
muyeicanicü. Cacaüyarisie 
mieme catiniꞌuximayaca 
nehepaü. 11 ꞌAyumieme xevitü 
pücaꞌitaveꞌerieca. ꞌAixüa 
xeteyuxexeiyatü xequenanunüꞌa 
nehesüa müyemiecü. Ne 
necanicuevieca ꞌivamarixi 
vahamatü.
12 Taꞌiva ꞌApuruxi hepaüsita 
nepütixetaxatüaniqueyu. 
Vaüriyarica necanipitüacaitüni 
xehesüa müyemiecü ꞌivamarixi 
vahamatü. Hicü pücayuvaüriyacai 
yemecü, peru quepaucua tucari 
mühüca püyemie niu.
Vaürisica que mütivarunüꞌairiexüa
13 Xequenayeneniereni. 
ꞌAixüa xequeneutiꞌuti yuri 
xeteꞌerietü. Seꞌimecü 
xequeneyüaca. Xequenetürücavini 
xetürücariyarietü. 14 Nai que 
xemüteyurie, xeteyucanaquiꞌerietü 
yaxequetenecahuni.

358

15 Neꞌivama, ꞌipaü 
netinixevavirieca. Xeme 
xecanivamaica ꞌEsitepanaxi quie 
quiecatari. ꞌAcaiya cuieyarisie 
nivesicayari mecanihümetüni. 
ꞌAyumiemete mecanayuyeitüani 
memüvaparevienicü Cacaüyari 
teüterimama. 16 Xequenivaꞌenieca 
müya memüꞌanene, yunaime 
meta müya memüteparevie 
memüteꞌuximaya. 
17 Necaninetemavieca ꞌEsitepanaxi 
Purutunatumatü ꞌAcahicumatü 
memüꞌaxüacü yunaitü. Xehesie 
mieme mepünesitemavieritüa, 
sepa xemücayüvavecai 
yunaitü xemahunicü. 
18 Mecaneniuꞌuxipitüani neꞌiyarisie, 
xeꞌiyarisie mecanixeꞌuꞌuxipitüanita. 
ꞌAyumieme xequenivamateni müme 
müya memüꞌanene.
19 ꞌAsiyatari memeyutixexeüriva 
mecanixevaüritüaca. ꞌAquira 
Pürisiramatü, müme vaquita 
memüyuyexexeüriva vahamatü, 
yunaitü menixevaüritüaca 
vaücava, Tiꞌaitamesie 
meteviyatü. 20 ꞌIvamarixi 
yunaitü menixevaüritüaca. 
Xequeneyuvaüritüaca xemeta 
xeyuviyatü que xemütepasie.
21 Nemamacü netiꞌutüatü 
nenixevaüritüaca ne Papuru.
22 Xüca xevitü caꞌinaquiꞌerieca 
Tiꞌaitame, ꞌaxa queꞌuꞌitüarieni. 
Hepürayusixi que memüteniniuqui, 
Marana Ta, meꞌutiyuatü, taniuquicü 
nepaine, Quenayeꞌa Tiꞌaitame.
23 Tiꞌaitame Quesusi xüca ꞌaixüa 
tiucaꞌiyarini xehesie mieme. 
24 Yunaime necanixenaquiꞌerieca, 
Cürisitu Quesusisie netiviyatü. 

CURINITUTARI
Hutarieca Mieme Xapayari Que Mütivarunüꞌairi Papuru

 
Vaürisica
1  Ne Papuru necanixevaüritüaca. 
Cürisitu Quesusi nüꞌari 
pünesiꞌayeitüa, caneneyenüꞌani 
müpaü mütinaquecü 
Cacaüyari. Taꞌiva Timuteumatü 
tenixevaüritüaca Curinitusie 
xemütama xemüyutixexeüriva, 
Cacaüyari teüterimama xemühüme. 
Yunaitü xemupasie hesiena mieme 
naisarie ꞌerisitaruyarisie xemütama 
ꞌAcaiyasie tenixevaüritüaca. 
2 Cacaüyari mütaꞌuquiyari 
Tiꞌaitame Quesusi Cürisitumatü, 
xüca ꞌaixüa meteꞌuꞌiyarini xehesie 
mieme, xüca mexepitüaca 
xemücaꞌuximatüariecacü yuꞌiyarisie.
Papuru que mütiꞌuximatüariecai
3 Que müꞌane Tatiꞌaitüvame 
Quesusi Cürisitu mücacaüyarieya 
müꞌuquiyarieya, mücü hepaüsita 
ꞌaixüa queticuxaxasivani. 
Mücü taꞌuquiyaritütü 
catiniyucanenimayaca, 
Cacaüyaritütü naimecü 
catiniyuparevieca. 4 Mücü 
taheyemecü cataniparevieca 
teꞌuximatüariecacu, tameta 

temüyüvavenicü naimecü 
temüvapareviecacü hipame 
sepa que memüteꞌuximatüarie, 
Cacaüyari mütatipareviepaü tame. 
5 Tame yemecü que temütecuine 
Cürisitu mütiucuinixüpaü, müpaüta 
yemecü tecatenipareviyaca 
mücü yatatipitüacacu Cürisitu. 
6 Sepa temüꞌuximatüarie, mücücü 
xecanipareviyacuni xeme, 
xenitavicueisitüariecuni que 
temüyüa. Me sepa temüpareviya, 
mücücü xecanipareviyacuni xemeta 
quepaucua xemüteꞌucaꞌeniva 
xeteꞌucacucuinetü que 
temüteꞌucacucuine tame. 7 Yuri 
que temüteꞌerie xehepaüsita, 
tepütürücariyari. Müpaü 
tepütemate, xeme tahamatü 
que temütetaxevi yaxeicüa 
teteꞌucacucuinetü, müpaüta xeme 
tame tecanitaxevicacuni tanaitü 
tepareviyatü.
8 Taꞌivama peuyevese 
müpaü xemütemaicacü, cui 
tepeꞌuximatüariecai ꞌAsiya 
cuieyarisie teꞌuꞌuvatü. 
Cuini mieme pütihetecai 
yemecü, tepücaꞌiquemacai. 
ꞌAsitepücatemaicai xüca 

359

2 Curinitutari 1
tetavicueniquecaitüni 
ya temütecuiniquecai. 
9 ꞌAsita taꞌiyarisie müpaü 
tepütetacühüavecai, 
tepücuiniquecai. Peru 
müpaü tiniuyüni tahesie yuri 
temücateꞌeriecacü, Cacaüyarisie 
püta, que müꞌane müquite 
müvaranucuꞌuitüvasie, mücüsie 
yuri temüteꞌeriecacü puyü. 10 Mücü 
cataniutavicueisitüani capa 
müpaü teteꞌucuinicü. ꞌUxaꞌatüni 
varie pütasitavicueisitüanita, que 
müꞌanesie yuri temüteꞌerie. Tavarita 
catanitavicueisitüamücü, 11 xeme 
xetasipareviecacu xeꞌivavirietü 
Cacaüyari tahesie mieme. 
Müpaü xeteyurieyu, yumüiretü 
pamüpariyusi mecanipitüacacuni 
tahepaüsita, yametemaitü 
que temütemiquie yumüiretü 
memüyunenevicü.
Titayari Curinitusie 
pücahetüa Papuru
12 ꞌAixüa temutiyuanenicü 
müpaü tepaitüca tahepaüsita, 
taꞌiyarisie ꞌaixüa tepütetamate 
que temüyüa ꞌena cuiepa. Müpaü 
tepütemate, Cacaüyarisie 
mieme tepasietü tepüyüa, ꞌaixüa 
tetehecüasietü tepüyüa Cacaüyari 
que mütatipitüa. Teüteri vahepaü 
que memütemaivave tepücayüa, 
masi Cacaüyari yatatipitüacacu 
ꞌaixüa que mütiucaꞌiyari, müpaü 
püta tecaniyüaca cuiepa 
memütama vahesüa, xehesüa 
yemecü müpaü tepüyüa. 13 Taxapa 
que mütiꞌeniüriücü xeicüa, que 
xemütatemate, müpaü xeicüa 
teꞌutiyuatü tepütexeꞌutüirie. 
Siqueresü xepütasihetima 

360

peru ꞌesiva xeicüa, 14 ꞌaixüa 
püyüniqueyu xüca naimecü 
püta xetasihetimanique, müpaü 
xetemaitü, mücü tucarisie 
quepaucua munuani Tatiꞌaitüvame 
Quesusi, ꞌana xepüyüvaveni ꞌaixüa 
xemutiyuanenicü xetasihaꞌerivatü, 
yaxeicüa ꞌaixüa temutiyuanenipaü 
tame texehaꞌerivatü.
15 Müpaü yuri nemütiꞌeriecaicü 
xehepaüsita, ꞌayumieme müpaü 
nepütinemaicai, hutacüa 
xehesüa nepunuaniquecai xaüsie 
necahetaꞌaveme meri, tixaütü 
nemütixeminicü. 16 Xehesüa 
nehetaꞌame Maseruniya 
cuieyarisie nepüyemiecai, 
tavari Maseruniya neheyeyame 
xehesüa nepunuaniquecai 
xemünesiꞌanunüꞌanicü Cureya 
cuieyarisiepai. 17 Que xetecuꞌeriva, 
müpaü netinemaitü yacü xeicüa 
netinepatacai. Teüteri vahepaü 
neyüanetü netinematetü, Hü 
neꞌutaitü, que netinepata Tixaü 
neꞌutaitü. 18 Yapüticamie Cacaüyari 
que maine. Yaxeicüa tame que 
temütexetahüave, taniuqui 
pücahuta, püyuxevi. Xüca müpaü 
reuyeveca Hü temutiyuanenicü, 
Tixaü tepücaꞌutiyuane, ya Tixaü 
xüca reuyeveca temutiyuanenicü, 
Hü tepücaꞌutiyuane. 19 Cacaüyari 
nuꞌaya Cürisitu Quesusitütü 
xehesüa canicuxaxasivacaitüni 
tetecuxatacacu ne Sirivanu 
Timuteu. Niuqui mücü hepaüsita 
manuyüne pücahuta, püyuxevi 
müpaü ꞌanetü mühücücü Cürisitu. 
20 Nai que mutayü Cacaüyari 
quename tiyurieni, mücüta 
niuqui pücahuta, püyuxevi 
Cürisitu meyeꞌatüacü. ꞌAyumieme 

361
quepaucua ꞌaixüa temutiyuane 
Cacaüyari hepaüsita, tepüyüvave 
müpaü temutiyuanenicü, Müpaü 
caniꞌaneni, teꞌutiyuatü, Cürisitu 
müpaü mütiuyuricü. 21 Mücü 
Cacaüyaritütü canihücütüni que 
müꞌane mütasiseiriya xeme tame 
Cürisitusie temüteviyanicü. Mücü 
heiserie pütasiꞌupitüa, 22 yuhesie 
mieme pütasiꞌuꞌinüaritüa, taꞌiyarisie 
yuꞌiyari pütasiꞌupitüa ꞌinüaritüme 
mümasiücünicü tita tahesie 
mütinaque.
23 Ne nepitahüave Cacaüyari 
netucari münesinavairienicü 
xüca netiꞌitavani que 
nemaine. Nepacunua ꞌaxa 
nemücaxeretahüavecü. ꞌAyumieme 
Curinitu nepücahetüa tavari. 
24 Müpaü tepücahaitüca 
tetexeꞌaitüacutü yuri que 
xemüteꞌerie. ꞌAixüa xecaneutiꞌuni 
yuri xeteꞌerietü. Masi müpaü 
tepaitüca xehamatü teteꞌuximayatü 
xemüyutemamaviecacü.
2  Müpaü nepütinemaicai 
ꞌana, ꞌaixüa pücayüniqueyu 
xüca tavari nenuanique xehesüa 
nexeheiveritüatü, netinecühüavetü. 
2 Xüca nexeheiveritüacaque 
xeme, quepaicü 
pünesitemavieritüaniqueyu 
ne. Nexeheiveritüacacu que 
xenetetemavieritüaniqueyu. 
3 ꞌAyumieme xapa müpaü 
nepütiuꞌutüa, capa nenuayu 
menesiꞌuheiveritüanicü 
müme meuyevese masi 
memünesitatemavieritüanicü püta. 
ꞌIpaü yuri nepütiꞌerie yunaime 
xehepaüsita, xüca nenetemavieca 
ne xemeta xepüyutemamavieca 
yunaitü. 4 Cui neꞌuximatüarietü 

2 Curinitutari 1 ,  2
ꞌana, nesaipünarietü neꞌiyarisie 
müpaü netinixeꞌuꞌutüirieni 
vaüca neꞌutasuatü. Peru 
xemüheiveritüariecacü 
yanepücatiuꞌutüa, masi müpaü 
xemütemaicacü vaüca que 
nemütixenaquiꞌerie yanepütiuꞌutüa.
Papuru que müreiyehüviri 
tevi ꞌaxa mütiyurienecai
5 Xevitü que mütiyurienecai 
pücanesiꞌuheiveritüa ne, masi 
necaꞌanuhaitüamütü nepaine 
siquere ꞌesiva püxeheiveritüa xeme 
yunaime. 6 Mücüsie catiniunaque 
que xemüteꞌitatacuritüacai 
xeꞌuyuꞌenieca. 
7 ꞌAyumieme xepüyüvave 
masi xemüteheiyehüvirienicü 
hicü, xepüyüvave 
xeminütüanicü mücü tevi, capa 
ꞌutaxütüarienicü yuheiverietü 
ꞌanayuhayevamecü. 8 ꞌAyumieme 
vaüriyarica necanixepitüaca 
xemihecüasitüiyanicü que 
xemüteꞌinaquiꞌerie. 9 ꞌAyumieme 
müpaü nepütixeꞌuꞌutüirie, 
yanemütimaicacü nexeꞌinüatame 
xüca naime hepaüsita yaxetecahuni. 
10 Que müꞌane xemüteheuyehüviri, 
neta yaxeicüa nepüreiyehüviri. Que 
nemüreiyehüviri, sepa hesiena 
nemücatihüpacai ne, nexehaꞌerivatü 
yanepüreiyehüviri Cürisitu 
nesixeiyacacu, 11 capa Cauyumarie 
tasicuamanacü. ꞌAixüa tepütemate 
que mütiyuruva ꞌiya.
Que mütiyuꞌiyaritüacai Papuru, 
Türuhasisie ꞌuyeicatü
12 Mericüsü, Türuhasi necaninuani 
niuqui ꞌaixüa manuyüne Cürisitu 
hepaüsita para nemüticuxatanicü, 

2 Curinitutari 2 ,  3
peru quitenie sepa müreuyepiyacai 
nehesie mieme Tiꞌaitamesie que 
nemütiviya nemüticuxatanicü, 
13 nepücaꞌuxipiecai neꞌiyarisie, 
nemücaheitaxeiyavecaicü neꞌiva Titu. 
Nevarutateutüaca masi necaneyeyani 
Maseruniya cuieyarisiepai.
Que mütatihecüatüa 
Cürisitusie teteviyacacu
14 Masi Cacaüyari pamüpariyusi 
quepitüarieca. Mücü yuheyemecü 
pütasihecüatüa Cürisitusie que 
temüteviya, teüteri vahüxie 
tasicuvitünetü yuꞌutüma. Tacümana 
naisarie müpaü catinihecüatani visi 
que müꞌitüarie Cürisitu xüca maica. 
15 Tame ꞌinüari tecanihümetüni 
ꞌücua visi muꞌüapaü Cacaüyari 
que mütatixeiya, temiꞌeritüacü 
Cürisitu que mütiꞌane. Mümeta 
memütavicueisitüariexime que 
memütatexeiya, memücuixime meta 
que memütatexeiya tecaniꞌinüaritüni. 
16 Memücuixime vacü tepumüquiꞌüa 
temüvaꞌeritüacü que memütecuini, 
peru müme memütavicueisitüariexime 
vacü tepütucariꞌüa temüvaꞌeritüacü 
que memüteꞌayeyuyurini. Mericüte, 
quepaicü piquema ꞌicü naime. 
17 Tame yumüireme vahepaü 
tepücaꞌanene. Harerusixi vahepaü 
tepücatetacuamana Cacaüyari 
niuquieya tecuxatatü. Masi ꞌaixüa 
tetehecüasietü, Cacaüyari que 
mütareyenüꞌa, Cacaüyari tasixeiyacacu 
teyüatü, Cürisitusie teteviyatü müpaü 
tetenicuxatani.
Que temüteꞌuhüritüarie 
türatu mühecua hepaüsita
3  Müpaü teꞌutiyuatü 
tavari teteꞌisutüa 

362

para temühecüacacü 
xemütasimaicacü ꞌacu. Hipame 
vahepaü que teteheiyehüva 
xapa mütasihecüatüacacü 
temümarivanicü, 
yaxemüteꞌuꞌutüiyarienicü 
yaxemütetiꞌutüanicü nusu. 2 Xeme 
taxapa xecanihümetüni taꞌiyarisie 
müreꞌuxa. Yunaitü teüteri 
mepüyüvave memititerüvanicü 
müpaü memütetimanicü 
mexexeiyatü. 3 Xecanimasiücüni 
xeme Cürisitu xapaya xehümetütü 
yatetehüritüariecacu tame. 
Mücü xapa tauxicü pücaꞌutüarie, 
Cacaüyari mayeyuri ꞌiyarieyacü 
püta püꞌutüarie. Tetesie pücareꞌuxa, 
vaisie püta teüteri vaꞌiyarisie 
püreꞌuxa.
4 Cürisitu yatatipitüacacu, 
müpaü tetetamaitü, yuri 
teteniꞌerieca Cacaüyarisie. 5 Müpaü 
teꞌutiyuatü ꞌasitepücahaitüca 
quename tacümana tixaütü 
teyüvave, tacümana tixaütü 
temüteꞌusutüa tepücatecuꞌeriva. 
Masi que temüteyüvave, Cacaüyari 
yatatipitüacacu tepüyüvave. 
6 Mücüri que mütatiupitüa, 
pütasiꞌuhüritüa türatu hecuame 
hepaüsita. Peru ꞌutüarica hepaüsita 
xeicüa pücatasiꞌuhüritüa, masi 
ꞌiyarisie mieme hepaüsita püta 
pütasiꞌuhüritüa. ꞌUtüarica 
hexeiyatü xeicüa canimümücü, 
peru yuꞌiyarisie heixeiyatü tucari 
canipitüariecamücü.
7 Mücü türatu cümana 
mümüni visi ꞌanetü ninuani 
tetesie müreꞌuxacai Muisexi que 
mütiuhüritüarie. ꞌIxaherisixi 
teüteriyari mepücayüvavecai 
memiꞌixüarienicü Muisexi 

363
hüxieya, visi mayexavatücaicü 
sepa mayeyeiximecai. 8 Mericüte, 
masi vaücava visi catiꞌaneni türatu 
ꞌiyarisie mümieme xüca hepaüsitana 
hüritüarieca. 9 Xüca visi ꞌuyüni 
yatihüritüariecacu türatu hepaüsita 
cümana teüteri memütixaniꞌeriva, 
masi vaücavamecü 
ꞌanayuhayevamecü visi pütiyüni 
yatihüritüariecacu türatu hepaüsita 
cümana heiserie memüpitüarieca. 
10 Mücü meta, tita visi mütiꞌanecai 
visi pücatiyuxexeiya hicü, ꞌiya püta 
cuini mieme visi ꞌanetü meꞌivacü. 
11 Tita mayeiximecai visi püꞌanecai, 
peru masi vaücava visi caniꞌaneni 
tita mücatixüve.
12 Müpaü yuri temüteꞌeriecü, 
ꞌayumieme cui tetayetuatü 
tepütecuxata. 13 Muisexipaü 
tepücayüa, ꞌixuriquicü que 
müreuyucunacai ꞌIxaherisixi 
teüteriyari yuheyemecü 
memücaꞌixeiyacü, que 
mürayeyeiximecai. 14 Mücü teüteri 
meꞌuꞌitutupetü menacüne que 
memüteyuꞌiyaritüacai. Hicüque 
yaxeicüa mücücü ꞌixuriquicü 
heuyucunatü caniyuhayeva 
quepaucua mütiterüvarüva 
Türatu Meripai Mieme xapayari. 
Pücaheucuyepiva, Cürisitusie 
tiviyacacu xeicüa pücaꞌunarüva. 
15 Masi hicüque Muisexi xapaya 
titerüvarüvacacu, mücü ꞌixuriqui 
heuyucunatü canacavüre vaꞌiyarisie. 
16 Peru que maine, Quepaucua 
taꞌaurie mave ꞌitahüaveque 
Tiꞌaitame, ꞌana heucunatü 
caninavaiyariemücü, ꞌanuyütü, 
müpaü püꞌane. 17 Mericüsü 
Tiꞌaitame haitü ꞌiyari canixatani. 
Haque Tiꞌaitame ꞌiyarieya meyeica, 

2 Curinitutari 3 ,  4
tevi caniyünüꞌaca mana. 18 Tame 
tanaitü tahüxie caheucunacacu 
tepihecüata Tiꞌaitame visi que 
mütiꞌane, sepa yüxaüyemecü, 
xicürisie que mütihecüata tevi. 
ꞌAyumieme tepücupasiva, visi 
teꞌanenetü tepacünirüme, hepaüna 
teꞌanenetü tetetaxexeiyatü 
teteꞌacünirüme. Tiꞌaitame ꞌiyaritütü 
müpaü catiniyurieneni.
4  ꞌAyumieme müpaü 
tetehüritüarietü 
tepücavaüripie, masi 
que temütenenimayasie 
tepüyüa. 2 Peuyevese hipatü 
memüyuteteviyanicü ꞌavie 
que memüteyurie, peru tame 
tecateniutixaniꞌerieni mücü naime. 
ꞌAtepücaꞌuꞌuva tetetaꞌirüviyatü, 
ha tepücaꞌinüitüa Cacaüyari 
niuquieya, que mütivaiyacü püta 
tetecuxatatü. Masiücüme tepeyeitüa 
tita yuri müraine, Cacaüyari 
tasixeiyacacu tepütahecüata, 
yunaitü teüteri yuꞌiyarisie müpaü 
memütemaicacü quename yuri. 
3 Taniuqui ꞌaixüa manuyüne sepa 
meucuname, memutümaiyariexime 
que memüteꞌiꞌenie xeicüa 
caneucunaca. 4 Hicü miemete 
vacacaüyari canivacüpiriyaxüani 
müme yuri memücateꞌerie que 
memüteyumate yuꞌiyarisie, capa 
hecüariya meꞌuxeiyacü, niuqui 
ꞌaixüa manuyüne Cürisitu 
que mütimarive manuyüne 
que mütivahecüariviyaqueyu. 
Mücü Cürisitu Cacaüyari 
caniꞌinüarieyatüni, hepaüna 
pütiyuxexeiya. 5 Mücü meta, tame 
tepücatecuxata tahepaüsita, masi 
müpaü püta tepütecuxata, quename 
Cürisitu Quesusi tiꞌaitame hücü 

2 Curinitutari 4 ,  5
teꞌutiyuatü, quename tame 
xeparevivamete tehüme Cürisitusüa 
temümiemetecü teꞌutiyuatü. 6 Que 
müꞌane Cacaüyaritütü müpaü 
mutayü, Hecüariya yüvipa 
queꞌuneni, ꞌutaitü, mücütütü 
catanihecüariyani taꞌiyarisie. 
ꞌAyumieme yateteꞌimaitü 
Cacaüyari que mütimarive, 
Cürisitusie que mütimasiücü, 
tecanihecüariviyarieca.
Que temüteꞌayeyuyuri 
yuri teteꞌerietü
7 ꞌIcü naitü cui pürayeꞌaxe, peru 
haxuta tecaneixeiyani xeicüa 
ꞌicü türücariya, mümasiücünicü 
Cacaüyarisüa mümiemecü, tahesüa 
mücamiemecü. 8 Sepa naimecü 
temüꞌuximatüarie, tepücahaꞌivarie. 
Sepa ꞌasitemücatemate que 
temüteyurieni, tepücavaüripie. 
9 Sepa temeutaveiyariexüa, 
tepücacuꞌeiriva. Sepa tematixüriya, 
tepücaꞌutümaiyarie. 10 Taheyemecü 
tepücuixime tavaiyarisie, Quesusi 
que mütiumü. ꞌAyumieme tucari 
canimasiücüni tavaiyarisie, Quesusi 
que mürayeyuri canimasiücüni. 
11 Tame temayeyuyuri taheyemecü 
teniyetuiyani temücuinicü 
Quesusisüa temümiemetecü, 
mümasiücünicü tavaiyarisie 
que mürayeyuri Quesusi, sepa 
temücuixime. 12 ꞌAyumieme 
tecuiximetü tecaniyüaca, xemesü 
xeꞌayeyuyuritü xepüyüa.
13 Que müreꞌuxa, Yuri 
nepütiutaꞌerie, ꞌayumieme 
neputaniu ꞌanuyütü, tameta 
yaxeicüa tepüteꞌuꞌiyari. Yuri 
tepüteꞌerie, ꞌayumieme teputiniuca 
14 müpaü tetemaitü, que müꞌane 

364
menucuquetüa Tiꞌaitame Quesusi, 
mücü catananucuꞌuitüamücü 
tameta Quesusipaü, xehamame 
meta catanayeꞌatüamücü yuhesüa. 
15 Müpaü naitü catiniyümücü 
xehesie mieme. ꞌAyumieme 
mücü yeme ꞌaixüa tiucaꞌiyaritü 
yumüireme vahesie mieme, 
pamüpariyusi canipitüariecamücü. 
Mücücü Cacaüyari visi que 
mütiꞌane canicuxaxasivamücü.
16 ꞌAyumieme tepücavaüripie. 
Sepa herie temütipünirüme, 
tateüta tecanihecuariyarieca 
tucaricü. 17 Pücahahete, 
que temüteꞌuximatüarie 
hicü, ꞌepücareutere. Peru 
yateteꞌuximatüarieme, taheyemecü 
cui visi ꞌanemecü tepüꞌicatüarieca 
mücaxüvecü. 18 Peru 
tepücaꞌicuvautüve tita temütexeiya, 
tita temücatexeiyavave püta 
tecanicuvautüveni. Tita 
temütexeiya ꞌapücatiterive, 
tita temücatexeiyavave püta 
yuheyemecü ꞌapütiterive.
5  Müpaü tecatenimaica, xüca 
caꞌunarieni ꞌicü xamaru 
haque temayetei ꞌena cuiepa, 
qui tecanexeiyani Cacaüyari 
mütasipitüa mamacü mücaveviya 
yuheyemecü ꞌamuve muyuavisie. 
2 Mücü meta, müpaü teꞌanenetü 
teniuꞌaivani teꞌitücutü haque 
temayeteni taheima mieme. 
3 Müpaü teteꞌitüme yemecü 
tepücamamaveni. 4 ꞌIcü xamarutüa 
teꞌayetetü teniuꞌaivani tesaipünetü. 
Tasüari tecaheutaquemaripicutü, 
masi tepeitücuni, tita mürayeyuri 
yuhesie mixeviriyanicü tita 
mütimüxime. 5 Mericüte, Cacaüyari 
canihücütüni que müꞌane 

365
mütaꞌutivevie müpaü mütiyünicü. 
Mücüta yuꞌiyari cataniupitüani 
ꞌinüaritüme mümasiücünicü tita 
tahesie mütinaque.
6 ꞌAyumieme taꞌiyari tepucayesa 
taheyemecü. Müpaü tepütemate, 
mexi tavaiyarisie teꞌuꞌuva, 
Tiꞌaitamesüa tepücaꞌuꞌuva. 7 Yuri 
teteꞌerietü tecaniuꞌuvani, teꞌixeiyatü 
tepücaꞌuꞌuva. 8 ꞌAyumieme 
taꞌiyari tepucayesa, tepütavaüriya 
masi temicuꞌeirienicü tavaiyari, 
Tiꞌaitamesüa püta temeꞌuvanicü. 
9 ꞌAyumiemeta tecanitamexüitüaca 
teminaquiꞌaritüanicü sepa ꞌuva 
temuꞌuva sepa hesüana temuꞌuva. 
10 Caneuyevecani tanaitü 
temasiücütü temayeitüarienicü 
Cürisitu ꞌuvenieya hüxie haque 
mütaticuꞌivaviya, taxexuitü 
temüteꞌapiniyarienicü ꞌaixüa que 
temüteꞌuyuriꞌaxa que temüteꞌuyuri, 
tavaiyarisie teꞌuꞌuvatü que 
temüteꞌuyuri.
Que temütehüritüarie, 
temütecuxatanicü, teüteri 
Cacaüyarimatü ꞌaixüa 
memüteyuxeiyanicü
11 ꞌAyumieme müpaü tetemaitü, 
müpaü que müreuyevese 
müreiyehüvirienicü Tiꞌaitame, 
yuri tetenivaꞌeritüaca teüteri. 
Tecanimasiücüni Cacaüyari que 
mütatixeiya. Yuri tepüteꞌerie 
quename temasiücü xemeta que 
xemütatexeiya, que xemüteyumate 
yuꞌiyarisie. 12 Müpaü teꞌutiyuatü 
tavari tepücaꞌisutüa tetahecüatatü 
xemütasimaicacü. Masi müpaü 
teꞌutiyuatü tecanixepitüaca ꞌaixüa 
xemutiyuanenicü xetasihaꞌerivatü, 
niuqui xemexeiyanicü cümana 

2 Curinitutari 5
xemüvataꞌeiyacü müme herie 
mieme xeicüa mehaꞌerivatü 
ꞌaixüa memutiyuane yuhepaüsita, 
ꞌiyarisie mieme memücahaꞌeriva 
ꞌaixüa meꞌutiyuatü yuhepaüsita. 
13 Sepa ꞌasitemücatemate, 
Cacaüyarisie mieme teniyüaca. 
Me sepa temütemaivave, 
xehesie mieme tepüyüa. 
14 Cürisitu mütasinaquiꞌeriecü, 
ꞌayumieme tinaquemecü 
tepüyüa, tepücayüvave yücü 
temüteyuriecacü. Müpaü masi 
tepütehetima, xevitü yunaime 
vahesie mieme caniumüni, 
ꞌayumieme yunaitü mepucui. 
15 Mücü meta, yunaime 
vahesie mieme pumü, müme 
memayeyuyuri yuhesie mieme 
memücaꞌayeyuyurinicüri, 
que müꞌane vahesie mieme 
mumü manucuquetüarie, 
mücüsie memiemetetütü püta 
memüyüacacü. 16 ꞌAyumieme hicü 
xeime tepücamate teüteri que 
memüteꞌimate. Sepa temimaicai 
Cürisitu teüteri que memüteheꞌeriva, 
hicü müpaü teteheꞌerivatü 
tepücaꞌimate. 17 ꞌAyumieme xüca 
Cürisitusie tiviyani, yücü ꞌanetü 
tiniunetüarieni. Tita meripai 
mütimieme cananucayune. Camü, 
naitü yücü ꞌanetü nayani.
18 ꞌIcü naime Cacaüyari 
catiniusutüani. Mücü pütasiꞌupitüa 
ꞌaixüa temütetaxeiyanicü 
hamatüana, Cürisitu müpaü 
mütiuyuricü. Cataniuhüritüani 
temütecuxatanicü, hipatüta 
hamatüana ꞌaixüa 
memüteyuxeiyanicü, 19 müpaü 
teꞌutiyuatü, Cacaüyari Cürisitusie 
tiviyatü müpaü pütivapitüa cuiepa 

2 Curinitutari 5 ,  6
memütama hamatüana ꞌaixüa 
memüteyuxeiyanicü, vahesie 
pücatiuhüpa ꞌaxa memüteꞌuyuricü, 
masi pütasiꞌuyetuiri mücü 
niuqui ꞌaixüa que temütetaxeiya 
hamatüana manuyüne, teꞌutiyuatü. 
20 ꞌAyumieme Cürisitu nüꞌarimama 
tecanihümetüni, hesiena mieme 
tecaniutiniucani, müpaü tetemaitü, 
Cacaüyari canixetuicani müpaü 
teꞌutiyuanecacu, Cürisitusie 
mieme teꞌutiniutü vaüriyarica 
tecanixepitüaca, Cacaüyarimatü 
ꞌaixüa xemüteyuxeiyanicü. 21 Que 
müꞌane ꞌaxa mücatiyurievecai 
Cacaüyari müpaü piyuri ꞌaxa 
tiyuruvamepaü müꞌitüarienicü 
tahesie mieme, tame hesiena 
teteviyatü heiserie temexeiyanicü 
Cacaüyari heiserie que 
mütiyupitüva.
6  Mücü meta, hamatüana 
müpaü teteꞌuximayatü, 
vaüriyarica tecanixepitüaca xeme, 
xeꞌitanaquiꞌerieme tita Cacaüyari 
mütixemicua ꞌaixüa tiucaꞌiyaritü, 
xüanacüa xemücaꞌitanaquiꞌerienicü. 
2 Müpaü paine,
Tucari ꞌaixüa müꞌanesie
Nemaniuꞌenieni,
Tucari ꞌayeꞌacu
Xemütavicueisitüarienicü
Nemaniuparevieni.
Camü hicü tucari ꞌaixüa 
müꞌane canihücütüni, camü 
hicü tucari canayeꞌani 
xemütavicueisitüarienicü.
3 Ni xeime tepücaꞌucununuitüva 
tixaütü hepaüsita, ꞌicü hüritüarica 
capa ꞌuseviximariecacü que 
temütehüritüarie. 4 Masi Cacaüyari 
teparevivamete tehümetütü 
naimecü tepütahecüata. Vaüca 

366
tepüteꞌucaꞌeniva teꞌuximatüarietü, 
teteheuyehüatü, tetatexietüvetü, 
5 tecuveivatü, teꞌanutaxürivatü, 
teüteri meyuxamurietüvecacu, 
teteꞌuximayatü, tucari tecahütü 
cusicü ꞌicuaicü. 6 Tepüꞌitiya, 
tepütemate tita müreuyevese, 
müixa tepüvanevie hipame, 
ꞌaixüa tepüteꞌuꞌiyari, ꞌIyari 
Mütiyupata tepexeiya, yacü 
tepücatetacanaquiꞌerie, 
7 yuri tepütecuxata, Cacaüyari 
türücariyaya tepexeiya, heiserie 
temupitüariecü cuya tepüaya 
tepupitüarie naisata mieme 
cümana temütacuitüveni. 
8 Visi tetexeiyarietü ꞌaxa 
tetexeiyarietü yaxeicüa tepüyüa, 
ꞌaxa tetecuxaxasivatü ꞌaixüa 
tetecuxaxasivatü yaxeicüa 
tepüyüa. ꞌIrümari tepüxasiva peru 
yuri tepütecuxata, 9 quename 
tecamariva meputiyuane peru 
yunaitü mepütasimate, quename 
tecuixime meputiyuane peru 
camü tepayeyuyuri, quename 
tetatacuritüariexime meputiyuane 
peru tepücacuiꞌiva, 10 tepütaheiveri 
peru taheyemecü tepütatemamavi, 
tepüpuvüresixi peru xicusixi 
tepüvarayeitüva yumüireme, 
tixaütü tepücatehexeiya peru naitü 
pütitapini.
11 ꞌAixüa ꞌiyaricü tepütexecuxaxatüva 
Curinitutari, yeme taꞌiyari ꞌapüneüna 
que temütexenaquiꞌerie. 12 Que 
temütexexeiya, taꞌiyari pücasaipüne, 
xeme püta xepüyusaipüna 
yuꞌiyarisie. 13 Mericüte, netüriyama 
que nemütivacühüaveniqueyu, 
müpaü nepütixetahüave, yaxeicüa 
xequeteneuyuri que temüxeyurie, 
xeꞌiyari ꞌamütanerecü.

367

Cacaüyari mayeyuri tuquieya 
que temütehüme
14 Yuri memücateꞌerie vahamatü 
xepücayuxeviriyani. Titari 
rexeiya tita mütiheiserie tita 
ꞌaisica mütitisanamatü. Que 
tiyuxevini hecüariyamatü yüriya. 
15 Que meteyuꞌenie Cürisitu xeime 
cacaüyari ꞌaxa müꞌanematü. Tita 
tinaque tevi yuri mütiꞌeriesie 
ꞌaxeicüa yuri mücatiꞌeriesie. 
16 Cacaüyari tuquitana que 
metenaque tetexi cacaüyarixi. 
Pücayüvesietü. Tame Cacaüyari 
mayeyuri tuquieya tecanihümetüni, 
que mutayü Cacaüyari,
Vahesüa neniucaimücü
Vasata neniuyeicamücü
Vacacaüyari nepühücütüni,
Müme neteüterima 
mepühümetüni.
17 ꞌAyumieme müpaü paine,
Vasata xequenayecüneca,
Xequeneyupata
Canaineni Tiꞌaitame,
Xepücaꞌimayüani
Tita mücatiꞌitiya.
Xüca müpaü xeteyurieca
Neri nenixetanaquiꞌerimücü
  18 Xeꞌuquiyari necanayeimücü,
Xeme nenivema
ꞌUquisi ꞌucari
Xecanacünicuni
Canaineni Tiꞌaitame
Nai mütürücaüye.
7  Mericüte nenaquiꞌerima, 
müpaü temüteꞌutahüavariecü 
quename müpaü tiyurieni, 
tepütaꞌitieca naime 
mütiyusevixima tavaiyarisie 
taꞌiyarisie. Tepayeꞌaxüaximeni 

2 Curinitutari 6 ,  7
tepasietü Cacaüyarisie mieme, 
teteheiyehüvirietü.
Papuru que mütiyutemaviecai, 
Curinitutari meteꞌuhayevacu 
que memüteyuriecai
2 Yuꞌiyari ꞌaxequeneutaneriya 
xemütasinaquiꞌeriecacü. Ni 
xeime ꞌaxa tepücaꞌuyuri, tixaü 
tepücateꞌinavairi xeime, 
tepücaꞌicuamanaxü ni xeime. 
3 Müpaü que nemaine, xehesie 
nemütiuhüpanicü ꞌasinepücahaine. 
Meripai müpaü nepütixecühüavecai 
quename taꞌiyarisie texehaꞌeriva, 
quename ꞌaxeicüa tetaxevi sepa 
temücuini sepa temayeyuyurini. 
4 Müiremecü nepücaneꞌiyaritüa 
xehepaüsita, cui ꞌaixüa 
nepüticuxata xehepaüsita. Sepa 
naimecü temüꞌuximatüarie, 
nepayeꞌa nenütüarietü, 
panayuhayeva netemavierica.
5 Mericüsü Maseruniya cuieyarisie 
teꞌuꞌaxüaca tepücaꞌuxipivavecai 
tavaiyarisie, naimecü masi 
tecaniꞌuximatüariecaitüni. 
Taꞌaurie pütiyucuinecai, tateüta 
tepümamacai. 6 Perusü que müꞌane 
Cacaüyaritütü müvanütüva 
müme memüyuheiverie, 
mücü cataniunütüani 
tameta, Titu munuacü. 
7 Munuacü xeicüa pücatixaü, 
masi mücü munütüariecü 
xehepaüsitata tepunütüarie 
tame, taticuxaxatüvacacu 
Titu que xemütatexeiyaqueyu, 
que xemüteyuheiverie, que 
xemüteyumexüitüa nehesie 
mieme. ꞌAyumieme ne masi yemecü 
nepünetemaviecai.

2 Curinitutari 7 ,  8
8 Ne xapacü sepa 
nemüxeꞌuheiveritüa, yücü 
nepücatinecühüave. Sepa 
yücü nemütinecühüavecai 
ꞌana, müpaü netimaitü mücü 
xapa müxeꞌuheiveritüacü 
siqueresü yapaümexa, 
9 peru hicü masi nepünetemavie. 
Xemuheiveritüariecü, mücücü 
nepücanetemavie. Masi 
yaxeteꞌuheiveritüarieca 
xemüteꞌuhayevaxücü 
que xemüteyuriecai, 
ꞌayumieme nepünetemavie. 
Cacaüyari tixepitüacacu 
xecaniuheiveritüarieni, ꞌayumieme 
tixaü xepücateꞌutümaiyaxü 
müpaü temüteꞌuyuricü. 10 Xüca 
yuheiverieca Cacaüyari tipitüacacu, 
pütihayeva que mütiyurienecai, 
pütavicueisitüarienita. 
Tihayevame que mütiyurienecai, 
tavari ꞌaxa pücatiyücühüaveni 
yamütiuhayevaxücü. Me xüca 
yuheiverieca cuiepa memütama 
vahepaü xeicüa, püpitüarieni 
mumünicü. 11 Neuxei que 
mütiuyü quepaucua Cacaüyari 
müxeꞌupitüa xemüyuheiveriecacü. 
Mücücü xepuyuvaüri, mücü meta, 
xepüyutahecüataxü yuniuqui, 
xepüyuyehecaxü, xeputimama. 
ꞌAna xepünesixeiyacucai, 
xepüyumexüitüacai, ꞌaixüa 
xepiyuri naime. Naimecü 
xeniyuhecüatani xemüꞌitiyacü mücü 
que mütiuyücü. 12 Mericüte, müpaü 
nepütixeꞌuꞌutüiri, peru que müꞌane 
yuꞌiva ꞌaxa muyuri nehaꞌerivatü 
xeicüa nepücatiuꞌutüa, que müꞌane 
ꞌaxa muꞌitüarie nehaꞌerivatü 
xeicüa nepücatiuꞌutüa. Xeme 
yücümana müpaü xemütemaicacü 

368

que xemüteyuvaüriya tahesie 
mieme Cacaüyari xexeiyacacu, 
ꞌayumieme yanepütiuꞌutüa. 
13 Müpaü mütiuyücü, ꞌayumieme 
tepunütüarie tame.
Mücü meta, tame müpaü 
teteꞌunütüarieca, masi vaüca 
tenitatemamaviecaitüni Titu 
müyutemaviecaicü, yunaitü 
cayuvatü xemipitüacü 
ꞌiyarieyasie. 14 ꞌAixüa que 
nemütitaxatüa xehepaüsita, 
nepücaꞌuteviyasitüarie neniuqui 
hepaüsita. Masi yaxeicüa yuri que 
temütexecuxaxatüvacai naimecü, 
müpaüta caniyuritücaitüni 
ꞌaixüa que temüteꞌitaxatüa 
Titu. 15 Mücüta cuini mieme 
masi canixenaquiꞌerieca 
xehaꞌerivatü yaxemütecahucü 
yunaitü, xehaꞌerivatü que 
xemüteꞌitanaquiꞌeri xeꞌumamatü 
xeꞌuyüyüacatü. 16 Neta 
nepünetemavi nemüyüvecü neꞌiyari 
nemeucayesacü xehepaüsita 
naimecü.
Tumini que memüteꞌucuxeüri 
Cacaüyari teüterimama 
vahesie mieme
8  Tepütexetaxatüaniqueyu 
taꞌivama, Cacaüyari ꞌaixüa 
tiucaꞌiyaritü que mütivarupitüa 
müme memeyutixexeüriva 
Maseruniya cuieyarisie 
memütevamicuanicü hipame. 
2 Vaücava mepüꞌinüasietüve 
meꞌuximatüarietü, peru 
cananayuhayevani vatemavierica. 
Sepa yemecü memüpuvüresixi, 
mepimüiriyaxü ꞌaixüa ꞌiyaricü 
que memütevamicuacai. 3 Que 
nemütiunierixü yanepütihecüata. 

369
Que memüteyüvavecai xeicüa 
nepücahaine, masi yemecü 
mepücaꞌuyuticueri que 
memütevamicuacai hipame. 
Yücümana 4 vaüriyarica 
metasipitüatü mecataniutavavirieni 
müpaü temütevatauniecü, 
mevaparevietü memüyuxevinicü 
Cacaüyari teüterimama vahamatü. 
5 Que temütecuꞌerivacai müpaü 
memüteyurieniquecaicü 
yamepücateꞌuyuri. Masi 
meniyuyetuani meri Tiꞌaitame 
mütivaꞌaitüanicü, tameta 
temütevaꞌaitüanicü müpaü 
mütinaquecü Cacaüyari. 
6 ꞌAyumieme Titu vaüriyarica 
tecaniupitüani ꞌicü ꞌimiquieri 
mürayeꞌatüanicü xeme xehesüata 
mücü meripai misutüacü ꞌixeürietü. 
7 Vaücava naitü tinimüiriyarümeni 
xehesie mieme que xemüteyurie, 
yuri xeteꞌerietü, xetecuxatatü, 
xetematetü tita müreuyevese, 
naimecü xeyuvaüriyatü 
texenaquiꞌeriecacu. Mericüte, 
yaxeicüa ꞌicü ꞌimiquierita 
xequeneutimüiriya.
8 Netixeꞌaitüatü ꞌasinepücaꞌutaine 
hicü. Masi hipatü müpaü 
memüteyuvaüriyacü, nexeꞌinüatatü 
nepaine, xüca hecüasieca quename 
xemeta xeteyucanaquiꞌerie. 9 Xeme 
müpaü xepütehetima ꞌaixüa que 
mütiucaꞌiyari Tatiꞌaitüvame Quesusi 
Cürisitu. Mücü sepa müxicutücai, 
xehesie mieme puvüre nayuyeitüani, 
xeme xicusixi xemacünecü, ꞌiya 
puvüre matüacü.
10 ꞌIcü hepaüsita que 
nemüticuꞌeriva müpaü 
netinixeꞌutaxatüani. ꞌAicü 
xepuyuvaüri xemisutüanicü 

2 Curinitutari 8
müpaü xeteyurietü, ꞌanata 
xepisutüa. Mericüte, hicü ꞌaixüa 
caniyümücü xehesie mieme xüca 
müpaü xeteyurieni, 11 xüca müpaü 
xeteꞌayeꞌatüani que xemüteyurie. 
Xeꞌiyari que müꞌanenecai müpaü 
xemüteyuvaüriyanicü, müpaüta 
xequetenayeꞌatüaca, que 
xemüteyüvave. 12 Xüca raꞌiyari 
yatiꞌaneni, tita mürexeiya 
pünaquiꞌerivani, sepa tixaütü 
mücarexeiya.
13 Peru müpaü nepücahaine 
hipatü memüꞌicapiyanicü xeme 
xemücuanimasitüarienicü, 
14 masi müyeyesitüarienicü hicü 
nepaine. Tita müranuyuhayeva 
xehesie mieme hicü, mücücü 
xequenivaparevieca müme 
memüteheuyehüva, mümeta 
ꞌuxaꞌatüni varie vahesie 
mieme ꞌanayuhayevame 
mücücü memüxepareviecacü 
xeme que xemüteheuyehüaca 
meyeyesitüarienicü, 15 yaxeicüa 
que müreꞌuxa, Que müꞌane vaüca 
mütiucuxeüri, pücaꞌanayuhayevaxü. 
Que müꞌane ꞌesiva mütiucuxeüri, 
tixaütü pücareuyehüacai.
Titu
16 Pamüpariyusi necanipitüaca 
que müꞌane Cacaüyaritütü müpaü 
mipitüa Titu yuꞌiyarisie müpaü 
mütiyuvaüriyanicü xehesie 
mieme tahepaü. 17 Cataniuꞌenieni 
vaüriyarica que temüteꞌipitüa, peru 
yemecü masi müyuvaüriyacaicü, 
yücümana xehesüa püyemie.
18 Hamatüana tenenunüꞌacuni 
taꞌiva mümariva niuqui ꞌaixüa 
manuyüne que müticuxata, 
yunaitü memüyutixexeüriva 

2 Curinitutari 8 ,  9
memeitima naisarie. 
19 Mücü meta, memüyutixexeüriva 
mecanenayexeiya 
tahamatü muyeicanicü ꞌicü 
ꞌimiquieri manuꞌüiyanicü 
que temütehüritüarie, 
Tiꞌaitame hepaüsita ꞌaixüa 
müticuxaxasivanicü, 
temümasiücünicü tameta que 
temütetavaüriya. 20 Müpaü 
tepütetacuerivayurie, xevitü capa 
niuquixiecacü ꞌicü ꞌimiquieri 
hepaüsita que mütivaücava cümana 
temühüritüarie. 21 Tita ꞌaixüa 
mütiꞌane, mücücü tepütamexüitüa 
Tiꞌaitame que mütatixeiya, teüteri 
meta que memütatexeiya.
22 Vahamame tenenunüꞌacuni 
xeime taꞌiva. Müixa 
teꞌitaꞌinüataca müiremecü, 
tepeitima que mütiyuvaüriya. 
Hicüsüta masi püyuvaüriya, 
müiremecü yuri mütiꞌeriecü 
xehesie. 23 Titu hepaüsita, 
müpaü nepütixecühüaveni 
nehamatü müyuxevicü, 
nehamatü mütiꞌuximayacü 
xehesüa. Taꞌivama vahepaüsita, 
müpaü nepütixecühüaveni 
memüyutixexeüriva vanüꞌarima 
memühümecü, vacümana Cürisitu 
veꞌeme mücuxasivacü. 24 ꞌIme 
xequenivahecüasitüiyani quename 
yuri que xemüteyucanaquiꞌerie, 
quename yuri ꞌaixüa que 
temütevacühüave xehepaüsita, 
xaüsie memeyutixexeüriva 
mexexeiyacacu.
Tuminicü que 
memütevaparevieniquecai ꞌivamarixi
9  Mericüsü, müpaü 
que xemüteꞌicuxeürie 

370

Cacaüyari teüterimama 
vahesie mieme, tavari niuqui 
pücaheuyevese mücü hepaüsita 
para nemütixetiꞌutüiriecacü. 
2 Ne müpaü nepütimate que 
xemüteyuvaüriya, ꞌayumieme 
ꞌaixüa nepütivacuxaxatüva 
Maseruniyatari xehepaüsita. Müpaü 
nepütivacühüave, ꞌAcaiyatari 
ꞌaicü mepühaꞌarisiecai müpaü 
memüteyuriecacü. Müpaü 
xemüteyumexüitüacü xeme 
mümeta mepüyumexüitüa 
yumüiretü. 3 Nenivaranunüꞌamücü 
taꞌivama capa xüanacüa ꞌayanicü 
tita ꞌaixüa nemütivacuxaxatüva 
xehepaüsita, tita xemüteꞌucuxeürie, 
mücü nexatatü. Peuyevese masi 
xemücuhaꞌarisienicü yaxeicüa 
que nemütivacühüavecai 
xehepaüsita. 4 Maseruniyatari 
neꞌutüma xüca meꞌuꞌaxüani, 
müme xüca mexeꞌutaxeiyaque 
xecahaꞌarisiecame, 
tepütateteviyaniqueyu tame müpaü 
yuri teteꞌerieme xehepaüsita. Que 
xemüteyuteteviyaniqueyu xeme 
ꞌasitepücaꞌutiyuane. 5 ꞌAyumieme 
müpaü nepüticuꞌeriva meuyevesecü 
vaüriyarica nemüvapitüanicü 
taꞌivama memünesiꞌanuhaisitüiyacü 
xehesüapai, 
memüxecuhaꞌarisitüanicü müpaü 
ꞌaixüa que xemüteyuriecucai 
meripaitü xemüvamicuanicü 
hipame. Peuyevese 
mücuhaꞌarisienicü xeꞌiyari 
yaꞌanecacu, yuhesie mieme 
xeꞌicueriecacu pücatixaü.
6 ꞌIcü xeicüa, que müꞌane 
ꞌesipaüme mucaꞌesa ꞌicuerietü 
yuꞌimüari, ꞌesipaüme xeicüa 
canicaꞌisanamücü. Que müꞌane 

371
naime tatuatü micaꞌesa, mücü 
ꞌanayuhayevame pücaꞌisana. 
7 Yuxexuitü matüaripai yücümana 
que memüteheitima yuꞌiyarisie, 
müpaü mequeteheyurieca, 
mecayuheiverietü meviyariecame 
mecayuꞌerietü, müpaü püta 
mequetevamicuani. Cacaüyari 
caninaquiꞌerieca que müꞌane 
yutemavietü mütivamicua. 
8 Cacaüyari caniyüveni mimüiriyani 
tita mütixepitüa ꞌaixüa tiucaꞌiyaritü, 
manayuhayevanicü. Xüca 
müpaü ꞌaneni, yuheyemecü naitü 
müreuyevese xepütehexeiyani, 
xepüyüvaveni ꞌaixüa 
xemüteyuriecacü naimesie, 9 que 
müreꞌuxa,
Canenuxürietüyani naisarie,
Tinivarumini 
memüteheuyehüacai,
Heiseriemecü yaticamietü
Tita mütiuyuri
Yuheyemecü ꞌepütiterive.
10 Que müꞌane ꞌimüari mimicua 
ꞌesame, ꞌicuai mütasimicua 
müticuaiyanicü, mücü 
püxemicuanita xeme, pütimüiriyani 
tita xemüteꞌucaꞌesa pixuaveritüani 
tita mütiutixuxuavere heiseriemecü 
yaxemütecahucü. 11 Naime 
hepaüsita xicusixi xepayeitüarieni 
yeme ꞌaixüa ꞌiyaricü 
xemütevamicuanicü hipame. Que 
temüteyurie, müpaü xetevamicuayu, 
pamüpariyusi canipitüariecamücü 
Cacaüyari. 12 Müpaü 
xetevaparevietü yuꞌuximayasicacü 
xepüvarayeꞌatüani que 
memüteheuyehüva Cacaüyari 
teüterimama hicü. Mücü heima 
ꞌaixüa püyünita, yumüiretü 
pamüpariyusi memipitüacü 

2 Curinitutari 9 ,  10
Cacaüyari. 13 Xeme xepümasiücü 
que xemüteꞌuꞌinüasie müpaü 
xemütevapareviecü. ꞌAyumieme 
ꞌaixüa meniutiyuaneni Cacaüyari 
hepaüsita yaxemütecahucü, 
yaxeicüa que xemüteyuhecüata 
quename niuquisie xeteviya Cürisitu 
hepaüsita ꞌaixüa manuyünesie, 
ꞌaixüa ꞌiyaricü xemüvarumicü 
müme hipameta yunaime. 
14 Mümerita xehesie mieme 
quepaucua memüyutineneviva 
mecanixehiveꞌeriecacuni, Cacaüyari 
cui ꞌaixüa mütiucaꞌiyaricü 
xehesie mieme. 15 Pamüpariyusi 
quepitüarieca Cacaüyari, müpaü 
mütatiumicü que temücateyüvave 
yatemütehecüatanicü.
Papuru yuhesie mieme que 
mütiutaniu, que müreyeꞌatüa 
yühüritüarica ꞌutaitü
10  Neri Papuru 
nehücütütü vaüriyarica 
necanixepitüacaqueyu. Cürisitu 
mümaxiucü mücaꞌayuꞌeriyacü, 
müpaü nepaine. Tahüxie 
teꞌutinierecacu tixaütü 
nepücatihücü xeniu xehesüa 
neꞌuyeicatü, teva neꞌuyeicatü 
nepaneꞌeriya püta que 
nemütixecühüave xeniu. Yaneꞌanetü 
xeniu nepaine. 2 Mericüte, 
nepüxevaviri mücaheuyevecanicü 
nemüxetahüavecü neꞌaneꞌeriyatü 
xehesüa nenuame, sepa müpaü 
nemütimate, xüca ꞌaixüa 
ꞌaneme neꞌerieca nemüyüvecü 
nemaneꞌeriyanicü hipame 
vahepaüsita, vaisie teteviyatü 
teꞌuꞌuvame memütasiꞌerie, müme 
vahepaüsita. 3 Sepa ꞌatemuꞌuva 
tavaiyarisie, vaisie teteviyatü 

2 Curinitutari 10
tepücatacuitüve. 4 Vaisie 
pücamieme cuya tepüaya cümana 
temütacuitüve. Pütürücavi 
püta Cacaüyarisie mieme, 
temicaꞌunaxüanicü cuyaxi vaqui. 
5 ꞌIyaritüarica tenicaꞌunarümeni 
que memüteyücühüave teüteri, 
sepa que mütitita Cacaüyari 
mürayeꞌunie memücaꞌimaicacü, 
mücü tecanicaꞌunarümeni. 
Naime ꞌiyaritüarica tepanutahüva 
yamüticamienicü Cürisitu que 
maine. 6 Taheyemecü tepühaꞌarisie 
temüvatatacuritüanicü 
yunaime memücayuvaüriya 
yamemütecahunicü, 
xeꞌayeꞌatüarieyu xeme yaxetecahutü.
7 Xequeneuxeiya tita xehüxie 
müraniere. Xevitü xüca yuꞌiyarisie 
Cürisitusüa mieme yuꞌerieca, 
müpaüta masi yuꞌiyarisie 
quetiyücühüaveni, mücü 
Cürisitusüa que mütimieme, 
tameta hesüana tepümiemete. 
8 ꞌIcü heiserie temexeiya tame, 
Tiꞌaitame müpaü pünetiupitüa 
nemüxetürücariyanicü, 
nemüxecaꞌunaxüanicü müpaü 
pücanetiupitüa. Mericüte, xüca 
ꞌesiva neꞌanuyehaitürüveni 
veꞌeme nenexatatü ꞌicü heiserie 
temexeiyacü, nepücaneteviyani 
müpaü neꞌutaitü. 9 ꞌAixüa pücayüni 
xüca nexemariutame neꞌerivani 
xapacü. 10 Müpaü püraniuva, 
xapacü que maine pahete 
pütürücavi, peru yuvaiyarisie 
ꞌuva ꞌuyeicatü ꞌasipücayüve, 
yuniuquisie püxaniꞌeriva. 11 Müpaü 
quetiyücühüaveni que müꞌane müya 
maine, que temüꞌanene taniuquisie 
xapa tevevietü teva teꞌuꞌuvatü, 

372

müpaü yaxeicüa tepüteyurieni 
ꞌateꞌuꞌuvatü.
12 Mücü meta, tame 
tepücatavaüriya temütacayasanicü 
müme vaꞌaurie, temütaꞌinüatanicü 
vahepaü teꞌanenetü, müme 
yuhesie mieme memüyuhecüata 
memümarivanicü. Müme 
masi memüyutiꞌinüatacü 
yuꞌinüaricü, yücümana 
memüyuxeiyacü meyuꞌinüatatüvetü, 
ꞌasimepücatemaivave. 13 Tame püta 
veꞌemete que temütetaxata, que 
müreyü haque temücaheꞌaitüarie 
ꞌasitepücahaitüca. Masi Cacaüyari 
que mütareꞌinüasiri, mana que 
müreyü tepütecuxata tetaxatatü. 
ꞌAsita xehesüapaitü tepuꞌinüasiyarie. 
14 Xüca xehesüa tecahüritüariecaque, 
tepanuyehaitürüveniqueyu müpaü 
teꞌutiyuatü, peru tame meri 
tepuꞌaxüa xehesüa niuqui Cürisitu 
hepaüsita ꞌaixüa manuyüne 
tecuxatatü. 15 ꞌAyumieme 
tahepaüsita que temütecuxata, que 
müreyü haque temücaheꞌaitüarie 
ꞌasitepücatecuxata. Hipatü que 
memüteꞌuximaya hepaüsita, 
ꞌasitepücahaitüca quename 
tame püta müpaü teteꞌuyuri 
tehaitü. Mücü meta, müpaü 
yuri tecateniꞌerieca xehepaüsita, 
quepaucua xemutixuxuavereni 
yuri xeteꞌerietü, ꞌana 
tepücasaipüneni xehesüa xeicüa 
temüteꞌuximayacacü. Naisarie 
püta haque temeꞌinüasiyarie, 
mana tepüteꞌuximayaca. 16 ꞌAsita 
xevaritapaitü niuqui ꞌaixüa 
manuyüne tepücuxatani. 
Peru haque xevitü meyeꞌatüa 
yühüritüarica que müreꞌinüasiyarie, 

373
ꞌasitepücahaitücani quename tame 
püta müpaü teteꞌuyuri.
17 Masisü niuqui que maine, Que 
müꞌane veꞌeme müxatamücü, 
Tiꞌaitame quexatani veꞌemetüme. 
18 Que müꞌane yücümana 
müyuhecüata, mücü pücamasiücü 
que mütiuꞌinüasie, masi que müꞌane 
mütiuhecüata Tiꞌaitame, mücü püta 
pümasiücü que mütiuꞌinüasie.
Müme yacü xeicüa 
memütexaxatametetücai
11  Xüca xenesitanevienique 
tüma yareutevitü mexi 
tevi ꞌasimücatimatepaü neticuxata 
ꞌesiva. Tasüari xepünesitanevieni. 
2 Cacaüyari que mütiyumexüitüa 
xehesie mieme, neta müpaü 
nepütinemexüitüa xehesie 
mieme, ꞌayumieme müpaü 
nepaine. Nepüxeyetua xeimesüa, 
Cürisitumatü xemüyuxevinicü, 
yaxeicüa ꞌüimari mücaxuriqui que 
mütiviquitüariva ꞌuqui yuxevitü 
xeicüa mitivitünicü. 3 Ne nepüma 
capa xeꞌuseviximarienicü que 
xemüteyücühüave yuꞌiyarisie, 
yaxeicüa mücü cu que 
mütiꞌirüviyaxü ꞌEva. Me xüca 
müpaü tiuyünique, xeꞌiyari 
pücayuxeviniqueyu, Cürisitusie 
xeicüa xepücateviyaniqueyu, 
xepücaꞌitiyacaqueyu. 4 Cari ꞌaixüa 
ꞌanemecü xecanitanevieni xüca 
xevitü nuani xeime Quesusi 
yücü müꞌane cuxatatü tame 
temücaꞌixatacai, me xüca 
xecuxaxatüvani xeime ꞌiyari yücü 
müꞌane xeheixeiyatü xemacünecü 
xemücaꞌitanaquiꞌerivave, me 
xüca niuqui ꞌaixüa manuyüne 
yücü müꞌane xecuxaxatüvani 

2 Curinitutari 10 ,  11
xemücaꞌitanaquiꞌerivavecai. Xüari 
xepinevie müya müticuxata. 
5 Ne müpaü nepüticuꞌeriva, 
müme cuini mieme vaniu 
memünüꞌarisixi, müme tixaütü 
mepücatehexeiya neta que 
nemücareixeiya. 6 Sepa que müꞌane 
mücaniuvepaü nemüticuxata, tevi 
ꞌasimücatimatepaü nepücaꞌane que 
nemütimaive. Masi naimecü, que 
temüꞌanene yatepütexehecüasitüiya, 
yunaitü que memütatexeiya.
7 Me queri ꞌaxa netiuyuri 
quepaucua tixaütü 
necatihücütütü nemaneyeitüa 
xeme püta tixaütü xehümetütü 
xemayeitüarienicü. Queri ꞌaxa 
netiuyuri necaxecuetatüatü 
nemüxecuxaxatüvanicü Cacaüyari 
niuquieya ꞌaixüa manuyüne. 
8 Xaüsie memeyutixexeüriva 
nenivanavanecaitüni yacütütü, 
vatumini nenaquiꞌerietü, xehesie 
mieme nemütiꞌuximayacacü. 
9 Xehesüa neꞌuyeicatü 
quepaucua nemüreuyehüacai, 
nepücaxeꞌuximatüacai ni 
xeime. Que nemüreuyehüacai 
mepüneteꞌumicuacai taꞌivama 
Maseruniyasie memeyecü. 
Müpaü netiyurienetü 
naimecü nepücanetauniecai 
nemüxeꞌuximatüanicü, müpaüta 
yaxeicüa nepütiyurieneni. 10 Yuri 
que maine Cürisitu, neta yuri 
nepaine. ꞌAyumieme müpaü nepaine, 
yemecü nepücanenarieca müpaü 
netinexatatü naisarie ꞌAcaiya 
ꞌerisitaruyarisie. 11 Titayari müpaü 
netinemate. Nemüxenaquiꞌeriecü 
ꞌayumieme müpaü nepütinemate. 
Cacaüyari müpaü pütimate que 
nemütixenaquiꞌerie.

2 Curinitutari 11
12 Que nemütiyuriene, yaxeicüa 
müpaü nepütiyurieneni. Müme 
memisutüaniqueyu tahepaü 
metexeiyarietü, veꞌemete 
que memüteyuxataniqueyu, 
müpaü netiyurienetü 
necanivanenasitüiyamücü müme. 
13 Müya memüꞌanene mepüteꞌitava, 
yacü xeicüa mecaninüꞌarisixitüni. 
Mepüꞌirümarisixi masi que 
memüteꞌuximaya, sepa 
memuyupata Cürisitu nüꞌarimama 
vahepaü memüteyuxexeiyanicü. 
14 Mücücü tepücahüxiya. ꞌAsita 
Cauyumarieta puyupata 
hecüaripa mieme niuqui 
tuayamepaü mütiyuxexeiyanicü. 
15 ꞌAyumieme mariveme tepücaꞌerie 
xüca müme hesiena mieme 
memüteꞌuximaya meꞌuyupata, 
müme tita mütiheiseriesie 
mieme memüteꞌuximaya 
vahepaü memüteyuxexeiyanicü. 
Müpaü mepüteꞌayeꞌaxüani, 
que memüteꞌuximaya müpaü 
mepüpitüarieni.
Papuru que mütiucuinixü 
nüꞌari mühücütücaicü
16 Tavari müpaü nepütayüni, 
capa xevitü ꞌasinecatimaicame 
nesiꞌeriecacü. Mesü xüca müpaü 
netiꞌerivani, sepa ꞌasinemücatimate, 
siqueresü xequeneneutanaquiꞌerie, 
veꞌeme nemünexatanicü ꞌesiva 
yacütütü. 17 Que nemüticuxata 
hicü, Tiꞌaitame que müticuxata 
ꞌasinepücahaine, masi que müꞌane 
ꞌasimücatimatepaü, que müꞌane 
veꞌeme müyuxatapaü müpaü yuri 
tiꞌerietü yuhepaüsita, müpaü püta 
nepaine. 18 Yumüiretü veꞌemete 
mepüyuxata tita yuvaiyarisie 

374

mütimieme metehaꞌerivatü 
xeicüa. Mericüte neta xüari 
vahepaü yacütütü veꞌeme 
nepünexatani. 19 Cari xeme 
xepütemaivave, ꞌayumieme 
xeyutemamavietü xepüvanevie 
müme ꞌasimemücatemate. 
20 Xepinevie sepa xevitü müxeviya 
xemüteꞌuximayacacü vaüriyarica, 
sepa xepini mütixeꞌutixütüiri, sepa 
müxeꞌanaviviya, sepa müxetaveꞌerie, 
sepa müxetavaya xehüxie. 21 Tame 
xeicüa müpaü temücaxeyuriecaicü 
xüari xeniu tepüveraranicai, 
ꞌayumieme xüari xeniu peuyevese 
neneteviyatü nemütaniuni.
Mericüte, tevi ꞌasimücatimatepaü 
neticuxatatü cuxi müpaü nepaine, 
xevitü que mütiyuvaüriya sepa 
cuerivaꞌanemecü, neta müpaü 
nepüyüve sepa cuerivaꞌanemecü. 
22 Hepürayusixi teüteriyari 
metehüme. Neta nepühücü. 
ꞌIxaherisixi teüteriyari metehüme. 
Neta. ꞌApurahamisie meteyecü. 
Neta. 23 Cürisitusie mieme 
meteꞌuximaya. ꞌAsimücatimatepaü 
nepaine, ne masi vaücava 
yanepütiꞌuximaya. Ne nepüvaraꞌiva 
müixa netiꞌuximayatü masi, masi 
müixa neꞌanutahüivatü, masi 
vaücava necuveivatü, masi müixa 
necuerivaꞌanetü nemümünicü. 
24 Huriyusixi püresusixi que 
memütevarutiva xei veiyari 
meuyevecanicü huta teviyari 
veiyari mücaꞌayanicü, ne 
ꞌauxümexa müpaü nepuꞌitüarie. 
25 Haicacüa cüyecü nepeucuveiyaxü. 
Heiva neputuaxi tetexicü. Haicacüa 
haramarasie neꞌuyeicacacu naviya 
pucayunixü. Xei tucari xei tücari 
nepuhauximecai ꞌamatiyevasie. 

375
26 Müixa neꞌuyeicatü nehuyeta 
nepücuerivaꞌane, nemarima 
hatuxamesie, nemarima 
tenavayamete vacü, nemarima 
neteüterima vacü, nemarima 
teüteri memücahuriyusixi vacü, 
nemarima quiecarisie, nemarima 
macumavesie, nemarima 
haramarasie, nemarima müme 
ꞌivamarixi memüyuterüva 
meteꞌitavatü, müme vacü. 
27 Netiꞌuximayatü neꞌuxetü, tucari 
necahütü cusicü, neheuhacamütü 
neheuharimütü, tucari necahütü 
ꞌicuaicü, neheuxerimütü nemavetü 
nepüyüane.
28 Mücü pücanaitü, peru 
heimanata tucaricü nepüsaipüne, 
peuyevese nemüneꞌiyaritüanicü 
yunaitü memeyutixexeüriva vahesie 
mieme. 29 Xevitü xüca veranini, 
neta neveranitü nepütinemaica. 
Xüca xevitü ꞌucunuitüarieni, 
mucunuitüariecü nepühaꞌa 
neta. 30 Mericüte xüca xeniu 
heuyeveca veꞌeme müyuxatanicü, 
ne xüari veꞌeme nepünexatani, 
que nemütiverani neticuxatatü. 
31 Que müꞌane Tiꞌaitame Quesusi 
mücacaüyarieya müꞌuquiyarieya, 
que müꞌane hepaüsita ꞌaixüa 
müticuxaxasiva, mücü müpaü 
pütimate nemücatiꞌitavacü 
que nemaine. 32 Ramasicu 
quiecarisie ꞌAretaxi quepaucua 
mütiꞌaitametücai, hesüana mieme 
ꞌisücame cuyaximame mepütehücai 
Ramasicutari vaquiecari quitenie 
memünesiviyacü. 33 Ne neputavicuei 
memücanesiviyacü, tesariya 
tenieyasie neheucatuiyaca 
quirivasie neyecaitü tesariya varita.

2 Curinitutari 11 ,  12

Que mütiupitüarie yuvaiyarisie 
mücuseivanicü
12  Mericüte, xüari 
peuyevese veꞌeme 
nemünexatanicü. ꞌAixüa capüyüni 
siepüre, peru heinüsipaü que 
nemütiunierixü, tita Tiꞌaitame 
masiücüme mürayeitüa, mücü 
hepaüsita nepüticuxatani. 2 Ne 
nepimate tevi Cürisitusie mütiviya. 
Tamamata heimana nauca 
viyari ꞌanuyeyacu, nanutihanieni 
mücü muyuavisie Cacaüyarisüa 
yemecü. ꞌAsinepücatimate xüca 
ꞌiyarieya xeicüa ꞌutihanieni, me 
xüca vaiyarieya naitü ꞌutihanieni, 
Cacaüyari müpaü pütimate. 
3 Mericüsü, müya ꞌaneme tevi 
nepümate, xüca ꞌiyarieya xeicüa 
ꞌutihanieni, me xüca vaiyarieya 
naitü ꞌutihanieni ꞌasinepücatimate, 
Cacaüyari müpaü pütimate, 4 peru 
panutihanie visi müracuꞌanesiepai. 
Niuqui neꞌenieni müpasie tevi 
müpaü mücatayünicü, tevi 
heiserie mücahexeiyacü müpaü 
mainenicü. 5 Mericüte müya 
ꞌaneme hepaüsita neticuxatatü 
veꞌeme nepüxatani, peru 
necümana veꞌeme nepücanexatani, 
me xüca nenexatani que 
nemütiverani nehaitü xeicüa. 
6 Süricüte xüca nenevaüriyanique 
veꞌeme nemünexatanicü, 
tevi ꞌasimücatimatepaü 
nepücatayüniqueyu, yuri 
nepaineniqueyu püta. Perusü 
nepücanevaüriya veꞌeme 
nemünexatanicü, capa xevitü 
müpaü ticuꞌerivanicü quename 
yücü neꞌane, que münetixeiya que 

2 Curinitutari 12
münetiꞌenie, müpaü necaꞌaneme 
capa ꞌeriecacü.
7 Capa neꞌanuyehaitürüvenicü 
temavierica neraꞌerivatü neꞌiyarisie, 
neraꞌerivatü marivemecü 
masiücütü que mürayeitüarie 
nehesie mieme, ꞌayumieme 
nepupitüarie nevaiyarisie 
nemücuseivanicü. Cauyumarie 
tupirieya nepanayenüꞌaiyari 
münesicuvayanicü, capa 
neꞌanuyehaitürüvenicü temavierica 
neraꞌerivatü. 8 Haicacüa vaüriyarica 
nenipitüani Tiꞌaitame ꞌicü hepaüsita, 
nehesie mayeyanicü. 9 Peru 
mücü müpaü pünetiutahüavixü, 
ꞌAixüa netiucaꞌiyaritü que 
nemasiyuriene, tavari tixaü 
pepücareuyehüaca. Peveranicacu 
netürücariya payeꞌatüariva. 
ꞌAyumieme nenetemavietü masi 
nepünexatani que nemütiverani, 
Cürisitu türücariyaya nehesie 
müyuhayevanicü. 10 ꞌAyumieme 
nepeunaquiꞌa neveranitü ꞌaxa 
neticühüavarüvatü nereuyehüatü 
netaveiyarietü nenetexienetü 
Cürisitusüa nemümiemecü. Müpaü 
nepütimate, quepaucua nemüverani, 
ꞌanari necanitürücaüyeni.
Papuru que mütiyuꞌiyaritüacai 
Curinitutari memüyuyexexeürivacai 
vahepaüsita
11 Mericüsü tevi 
ꞌasimücatimatepaü 
neticuxatatü nenayani. Xeme 
xecümana peuyevecai müpaü 
nemütiyurienicü. Peuyevecai 
masi xemünesihecüatanicü 
xeme püta que nemütimariva. 
Haquevari müme cuini mieme 
vaniu memünüꞌarisixi tixaütü 

376

mepücatehexeiya, neta que 
nemücareixeiya, sepa tixaütü 
nemücatihücü. 12 Siqueresü ꞌinüari 
cümana Cacaüyari nüꞌarieya 
mümasiücü puyü xehesüa, naimecü 
netiucaꞌenivacacu, naimesie ꞌinüari 
neveviecacu mamarivavemecü 
türücaüyemecü. 13 Ne necümana 
nepücaxeꞌuximatüacai tumini 
hepaüsita. Xüari müpaü 
netiyurienetü necaxeꞌuximatüatü, 
ꞌaxa nepüxeꞌuyuri xeniu, 
yanetivavavirietü hipame 
xaüsie memeyutixexeüriva, 
ꞌaxa nepücavaruyuri xeniu. 
Xequeneteneuyehüviri müpaü xeniu 
ꞌana nemüxeꞌuyuricü.
14 Camüsü hicü hairieca 
nepühaꞌarisie xehesüa 
nemüyemiecü. Tavari 
nepücaxeꞌuximatüani. 
Nepücatihiveꞌerie xepini, tucari 
xemexeiyanicü püta nepütihiveꞌerie. 
Vaüriyarica pücaheuyevese türi 
memeꞌücacü yuꞌuquiyarima 
vahesie mieme, vaꞌuquiyarima 
püta yutüriyama vahesie mieme 
memeꞌücacü peuyevese. 15 Nesü 
nenetemavietü nepixütüani 
naime nemürexeiya, sepa yemecü 
nemutaxütüarieni ne, xeme xeꞌiyari 
ꞌaixüa müꞌitüarienicü. Perusü xüca 
cuini mieme nexenaquiꞌerieca, 
queri ꞌesiva xeicüa netinaquiꞌeriva 
mücücü.
16 Mericüte xeniu cuini mieme 
nepücaxeviyacai. Perusü xüari xeniu 
ꞌirümari nemühücücü nenixetaviviyani 
nexeꞌirüviyatü. 17 Mericü müme 
nemüvareutanüꞌaxüa xehesüa, 
queri nexeraꞌivaxü vacümana. 
Pücatixaüsietü. 18 Ne vaüriyarica 
nenipitüani Titu, hamatüana 

377
neneinüꞌani mücü taꞌiva xeime. 
Mericüte, que tixehaꞌivaxü Titu. 
Havaicü. Camü yaxeicüa tecateꞌuꞌiyari 
que temüteꞌuꞌuva, taqueta 
catiyuxevitütü. Puyuxevi.
19 Xüari müpaü xepütecuꞌeriva 
quename ꞌicü niuquicü naimecü tahesie 
mieme teꞌutiniuca xemütasiꞌenienicü 
xeme. Pücatixaüri. Masi Cacaüyari 
tasixeiyacacu, Cürisitusie teteviyatü, 
müpaü püta tepütecuxata. 
Tanaquiꞌerima naime que 
temüteyurie, xemütürücariyarienicü 
püꞌayumieme. 20 Nepüma xeicüa 
capa nenuame nexeꞌucaxeiyacü 
que mücanetinaque xeꞌaneneme, 
xemerita capa xenesiꞌucaxeiyacü 
que mücatixenaque neꞌaneme. 
Nepüma capa xeyucuitüvenicü, 
capa xeyüꞌütesatüvenicü, capa 
xeꞌuyuhecatüvenicü, capa 
xetecuvautüvenicü hipame 
xemüvaraꞌivanicü, capa 
xevaruniuquimanicü hipame, capa 
yunacata xeyuniuquimanicü, 
capa xeteyucataveꞌeriecacü, capa 
xeyuxamuruyanicü. 21 Nepüma 
nenuayu tavari capa necacaüyari 
tixaütü necatihücütüme 
nesiꞌayeitüanicü xehesüa neꞌuyeicacacu, 
capa neneheiveriecacü nevaraꞌerivatü 
yumüireme ꞌana meripai ꞌaxa 
memüteyuriecai yamemücatehayevaxü 
ꞌaxa que memüteyuriecai 
mecaꞌitiyatücaitü, mevacumaüvatü 
que müꞌane mücayüꞌüya mücayücüna, 
meyutatuatü memürucuyatüvenicü 
que memüteyucahiveꞌerie.
Teutüarica
13  Hairiecari 
neniyemieximeni xehesüa 
hicü. Yuhutatü ya yuhaicatü 

2 Curinitutari 12 ,  13
memunenierixü vaniuquicü naitü 
niseiriyariemücü. 2 Meripai müpaü 
nepütivarutahüavixü müme ꞌana 
ꞌaxa memüteyuriecai xehesüa 
neꞌuyeicacacu hutarieca nemunua, 
hicüta xehesüa necaꞌuyeicatü 
yaxeicüa müpaü nepütivacühüave 
hipameta yunaime, tavari xüca 
nenuani nepücavahayeva. 3 ꞌInüari 
xepüvava quename Cürisitu 
ꞌuꞌinüasie maniuca neticuxatacacu 
ne, ꞌayumieme nepücavahayeva. 
Mücüri pücaverani que 
müxeyuriene, masi canitürücaüyeni 
xehesie tiviyatü. 4 Sepa curuxisie 
mumierie müveranicaicü, 
Cacaüyari mütürücaüyecü 
canayeyuriniri masi. Tameta sepa 
hesiena temüteviya tepüverarani, 
masi Cacaüyari mütürücaüyecü 
hesiena teteviyatü tepayeyuyurini 
texeparevienique.
5 Xequeneuyuꞌinüata 
xüca ꞌacu ꞌaxeꞌuꞌuvani yuri 
xeteꞌerietü me xüca catixaütüni. 
Xequeneyuꞌiyaritüaca xüca ꞌacu 
müpaü xeteꞌuꞌinüasieni. Yuxexuitü 
yuꞌiyarisie tietü xecayumaica que 
xemüꞌanene, Quesusi Cürisitu 
xehesie mütiviyacü. Müpaü xüari 
xepütemate yuhepaüsita, me 
xüca xexaniꞌerivani xeicüa. 6 Neri 
nepütaꞌicueva yuri netiꞌerietü 
quename müpaü xetehetimani, 
quename tame tecaxaniꞌeriva. 
7 Nenevieri tepipitüa Cacaüyari, 
xeme ꞌaxa xemücateyuriecacü 
haquevasü. Müpaü tepücateꞌivaviri 
teüteri memüꞌinüasie vahepaü 
temütetaxexeiyanicü xeicüa, masi 
xeme ꞌaixüa xemüteyuriecacü 
püta müpaü tepüteꞌivaviri, sepa 
tame xaniꞌerivamete temüꞌeriva. 

2 Curinitutari 13
8 Tame türücariya tepücahexeiya 
temeyeꞌuniecacü tita yuri 
müraine, tita yuri mürainesie 
mieme temüteꞌuximayacacü 
xeicüa türücariya tepexeiya. 
9 ꞌAyumieme tepütatemamavie 
quepaucua temüverarani tame, 
xeme püta xetürücavicacu. 
Müpaüta tepütetaneneviva, 
xemayeꞌatüarienicü xeme. 
10 ꞌAyumieme müpaü nepütiutiꞌutüa 
xehesüa necaꞌuyeicatü, xehesüa 
nenuame türücaüyemecü 
nemücatiyurienenicü, sepa 
heiserie nemexeiya müpaü 
nemütiyurienenicü. Tiꞌaitame 
mücü heiserie pünesiꞌupitüa 
nemüxetürücariyanicü, 
nemüxecaꞌunaxüanicü müpaü 
pücanetiupitüa.
11 Mericüte neꞌivama, 
xequeneyutemamavieca. 

378

Xequenayeꞌaxüaca 
xemümanesiquitüarieni. 
Xequeneneꞌenieca que 
nemütixetuica. Xequeneyuxevini 
que xemüteyücühüave yuꞌiyarisie. 
ꞌAixüa xequeteneyuxeiyani. Müpaü 
xüca xeteyurieca, que müꞌane 
Cacaüyaritütü mütasipitüa 
temütetacanaquiꞌeriecacü 
temücaꞌuximatüariecacü taꞌiyarisie, 
mücü xehamatü caniuyeicamücü. 
12 Xequeneyuvaüritüaca 
xeyuviyatü Cacaüyari 
teüterimama xemühümecü. 
13 Cacaüyari teüterimama yunaitü 
menixevaüritüaca.
14 Tiꞌaitame Quesusi Cürisitu 
ꞌaixüa quetiucaꞌiyarini yunaime 
xehesie mieme, Cacaüyari 
quexenaquiꞌerieca, ꞌIyari 
Mütiyupata quexetaxeviriya 
yunaime. 

CARASIYATARI
Que Mütivarunüꞌairi Papuru

 
Vaürisica
1  Ne Papuru nenüꞌariecametütü 
necanixevaüritüaca. Que 
nemütiuhüritüarie, teüteri 
mepücanesiheyenüꞌa, tevi 
pücanesiꞌucaye. Quesusi Cürisitu 
püta caneniucayeni nüꞌariecame 
nemayanicü. Que müꞌane 
ꞌumieriecu menutanieritüa, 
Cacaüyaritütü mütaꞌuquiyari, 
mücü müpaü canetiniuhüritüani. 
2 Taꞌivama nehamatü memuꞌuva 
tanaitü tecanixevaüritüaca xeme 
xemeyutixexeüriva Carasiya 
cuieyarisie miemete müpaü 
teꞌutiyuatü. 3 Que müꞌane 
mütaꞌuquiyari Cacaüyaritütü, 
que müꞌane mütiꞌaitame 
Quesusi Cürisitutütü, xüca 
ꞌaixüa meteꞌuꞌiyarini xehesie 
mieme, xüca mexepitüaca 
xemücaꞌuximatüariecacü yuꞌiyarisie. 
4 Mücü Quesusi canihücütüni que 
müꞌane müyuyetua, tame ꞌaxa 
temüteyurie temüxünarienicü. 
ꞌAyumieme pütasitavicueisitüani, 
hicü miemetexi ꞌaxa memüteyurie 
vasata teꞌuꞌuvacacu. Müpaü 
catininaqueni tacacaüyari 

taꞌuquiyari. 5 Visi queticuxaxasivani 
ꞌiya hepaüsita yuheyemecü. Müpaü 
xeicüa caniꞌaneni.
Xevitü niqui pumave 
ꞌaixüa manuyüne
6 Nepüꞌiyarixi yanetimaitü 
yapaucua xemüyupatarümecü. 
Xenicuꞌeirieni que müꞌane 
müxeꞌutaꞌini, Cürisitu ꞌaixüa 
tiucaꞌiyaricacu. Xeteniuviya 
niuqui yücü manuyünesie püta. 
7 ꞌIya niuqui pücahücü ꞌaixüa 
manuyüne. Masi hipatü ꞌamepuꞌuva 
mexexamurietü meꞌipatacutü 
niuqui ꞌaixüa manuyüne Cürisitu 
hepaüsita. 8 Sepanetü tame, sepa 
taheima mieme tupiri, xüca 
xecuxaxatüvanique niuqui 
ꞌaixüa niu manuyüne, xüca 
niuqui temüxecuxaxatüvacaipaü 
caꞌanuyünenique, 
püxaniꞌerivaniqueyu ꞌiya. 9 Que 
temutiyuanecai meripai, tavari 
hicü que nemaine, xüca xevitü 
xecuxaxatüvani, xüca niuquieya 
xemitanaquiꞌeripaü caꞌanuyüneni, 
quexaniꞌerivani.
10 Mericüte, ꞌipaü neticuxatatü, 
queri neticuvaune teüteri que 

379

Carasiyatari 1 ,  2
memünetenaquiꞌeriecacü. Cacaüyari 
püta que münetinaquiꞌeriecacü 
nepüticuvaune. Que 
netivanaquiꞌasitüamücü teüteri. 
Xüca nevarunaquiꞌasitüanique 
teüteri hicü, Cürisitusie mieme 
tiꞌuximayatame nepücahü 
cütüniqueyu.
Papuru que mütiꞌuximayacai
11 Neꞌivama, müpaü 
nepütixehecüatüaniqueyu 
ꞌicü niuqui ꞌaixüa manuyüne 
nemücuxata hepaüsita. Mücü 
niuqui tevi pücaveviyaya. 12 Neri 
quepaucua nemitanaquiꞌeri, tevi 
pücanesiyetuiri. Nepeitima tevi 
canetiꞌüquitüacacu. Quesusi 
Cürisitu masiücütü ꞌayacu püta 
nenitanaquiꞌerieni.
13 Camüsü, xemeri xepuꞌenana 
que nemüticuyeicacai meripai, 
Huriyusixi vayeiyarisie netiviyatü. 
Ne cuini mieme nepüvataveveiyacai 
Cacaüyari teüterimama 
memüyutixexeürivacai. 
Nepüvarucaꞌunacai. 14 Huriyusixi 
vayeiyarisie netiviyatü 
nepanuyehaitürüvecai yumüireme 
neꞌivama vahüxie nehepaü 
paümeme viyari memühücai 
nenuivarisie miemete, masi 
yemecü nenevaüriyatü netusima 
vayeiyaricü. 15 Masi que müꞌane 
münesiꞌupataxü necatinuivavecacu 
cuxi, que müꞌane ꞌaixüa 
tiucaꞌiyaritü münesiꞌutaꞌini, mücü 
Cacaüyari, ꞌana ninaquecaitüni 
16 yunive masiücüme mayeitüanicü 
yanetimaicacu, hepaüsitana 
nemüticuxatanicü nuivarite 
memücahuriyusixi vasata. ꞌAna 
teüteri memüvaite memüxuriyate 

380
xeicüa ꞌasinepücativarahüavecai. 
17 Müme nüꞌarisixi memühümetücai 
yanecatihüritüarievecacu cuxi, 
müme vahesüa nepücahetüa 
Querusaremesie. Masi ꞌAraviya 
cuieyarisie necaneyani 
cuitü. ꞌArique tavari Ramasicu 
necaninuani.
18 ꞌArique haica viyari 
ꞌutixücu, Querusareme neneyani, 
nemeitimanicü Sepaxi. Tamamata 
heimana ꞌauxüme tucari nepuyuri 
hesüana. 19 Hipame nüꞌarisixi 
nepücavarexei, Cacuvu xeicüa 
Tiꞌaitame ꞌivaya nepexei. 20 Camü, 
Cacaüyari hüxie, nepücatiꞌitava que 
nemütixeꞌuꞌutüiri.
21 ꞌArique nepetüa Siriya 
cuieyarisie Sirisiya cuieyarisie. 
22 Müme Cürisitusie meteviyatü 
memüyutixexeürivacai 
Cureya cuieyarisie, müme 
mepücanesihetimaivavecai cuxi. 
23 Müpaü mepüteꞌenanacai xeicüa, 
quename vaniu, que müꞌane 
mütasitaveveiyacai meripai, 
mücü ticuxata hicü niuqui ꞌaixüa 
manuyüne tita yuri temüteꞌerie 
hepaüsita, quename vaniu ticuxata 
tita ꞌanapai müticaꞌunamücücai 
hepaüsita. 24 ꞌAixüa 
meniutiyuanecaitüni Cacaüyari 
hepaüsita necümana.
Hipatü nüꞌarisixi que 
memüteheitima Papuru
2  ꞌArique tamamata heimana 
nauca viyari ꞌutixücu, 
tavari neneyani Querusareme 
Verunavematü, Titu neꞌavitütü. 
2 Mana nepetüa Cacaüyari 
masiücüme mayeitüacü mana 
nemümiecü. Tahücüate teꞌayetecacu 

381
mamarivavemete vahamatü, 
netinivarutaxatüani niuqui ꞌaixüa 
manuyüne, que nemüticuxata 
nuivarite memücahuriyusixi 
vasata, capa xüanacüa ꞌayanicü 
neꞌuximayasica que nemütimie 
que nemütimiecaita. 3 Peru Titu, 
sepa nehamatü muyeicacai, sepa 
Cüriyecu mühücü, pücaheuyevecai 
mücü müꞌinüaritüarienicü 
Huriyusixi vaxitequiyacü, 
4 sepa memiꞌinüaritüacucai 
hipatü yacü ꞌivamarixi tahepaü 
memüteyuniniütüva. Müme 
menatahaxüani tasata que 
memütatehupienicü tame que 
temütetanüꞌa Cürisitu Quesusisie 
teteviyatü. Mepütasiviyacucai 
vayeiyarisie mieme 
temüteꞌuximayacacü. 5 Müme 
heiva xüca tevaruꞌenienique 
que memütateꞌaitüacucai, xeme 
xepücayuhayevaqueyu xeheixeiyatü 
niuqui ꞌaixüa manuyüne, yuri que 
müraine.
6 Peru mamarivavemete, 
Cacaüyari yücü mücativaxeiyacü 
teüteri, ꞌayumieme neta 
ꞌasinepücatineꞌiyaritüa que 
memüꞌanenecai meripai. Müme 
mamarivavemete tixaütü 
mepücateꞌutihüpacai neniuqui hesie. 
7 Masisü müpaü metenimaicaitüni 
nemuhüritüariecü niuqui ꞌaixüa 
manuyüne nemütivataxatüanicü 
müme xitequiyacü 
memücaꞌinüasie, yaxeicüa 
Pecuru que mütiuhüritüarie 
mütivataxatüanicü Hüriyusixi 
xitequiya ꞌinüariyari memexeiya. 
8 Müpaü metenimaicaitüni, 
que müꞌane micuyuitüva 
Pecuru mütanüꞌarienicü müme 

Carasiyatari 2
memüxitequie vahesüa, mücüta 
canenicuyuitüvani ne, nuivarite 
memücahuriyusixi vahesie mieme.
9 Müpaü metemaitü que 
nemütiumiquiva Cacaüyari ꞌaixüa 
tiucaꞌiyaricacu, Cacuvu Sepaxi Vani, 
ꞌiquisaraüte que memütemarivacai, 
müme mepütasiꞌumayüa ne 
Verunave, temütaxevi meꞌutiyuatü, 
xeme nuivarite memücahuriyusixi 
vahesüa xemüyehucü, tameri 
Huriyusixi memüxitequie vahesüa 
temüyehucüta meꞌutiyuatü, 
10 xemüvaraꞌerivanicü xeicüa 
puvüresixi meꞌutiyuatü. 
Nesietü ꞌaixüa ꞌiyaricü müpaü 
nemütiyurienenicü nepünevaüriya.
Papuru que müreitati 
Pecuru ꞌAnutiyuquiyasie
11 Masi quepaucua Sepaxi 
munua ꞌAnutiyuquiyasie, 
tahüxie teꞌutinenieretü 
nepeyeꞌuniecai, meuyevecaicü 
hesiena mütiuhüivanicü. 
12 Hipatü Cacuvusüa miemete 
mecaꞌaxüavavecacu cuxi, nuivarite 
memücahuriyusixi vahamatü 
pütiuticuaꞌacai. Masi meꞌuꞌaxüacu 
müme, niyutiꞌimatüyani. 
Püyupatanecai vaniuquixiya 
macatü müme xitequiya 
ꞌinüariyarisie memüteviyacaicü. 
13 Hipatü Huriyusixi yacü 
mepüteꞌuyuri hepaüna. Yaxeicüa 
Verunave pütiꞌirüviyarie yacü 
meteyuriecacu. 14 Perusü quepaucua 
ne müpaü nemütivaruxei, taꞌaurie 
meꞌaxüriecu, heiseriemecü 
mecaꞌuꞌuvacacu niuqui 
ꞌaixüa manuyüne hepaüsita, 
yuri que müraine, müpaü 
nepütitahüavixü Sepaxi 

Carasiyatari 2 ,  3
yunaime vahüxie, ꞌEcü Huriyu 
pehücütütü, xüca peꞌuyeicani 
nuivarite memücahuriyusixi 
vahepaü peyüanetü, Huriyupaü 
pecayüanetü ꞌecü, titayaricuta 
vaüriyarica petivapitüa nuivarite 
memücahuriyusixi, Huriyusixi 
vahepaü memüyüacacü.
Yunaime vahepaü, Huriyusixi 
teüteriyari yuri meteꞌerietü 
xeicüa mepütavicueisitüarieni
15 Tame que temüteꞌununuivaxü, 
Huriyusixi tecanihümetüni, 
nuivarite memücahuriyusixi, 
yamemücateyurie ꞌinüari niuquiyari 
que mütiꞌaita, tame tepücahüme. 
16 Peru tame müpaü tepütehetima, 
tevi xüca tiyurieneni ꞌinüari 
niuquiyari que mütiꞌaita, mücücü 
heiserie pücapitüarieni. Masi 
xeicüa xüca yuri tiꞌerieca Cürisitu 
Quesusisie, mücücü püta heiserie 
canipitüariemücü. ꞌAyumieme 
tameta vahepaü yuri tepüteꞌutaꞌeri 
Cürisitu Quesusisie, heiserie 
temüpitüarienicü yuri teteꞌerietü 
Cürisitusie. Xüca yateteꞌuyurienique 
ꞌinüari niuquiyari que 
mütiꞌaita, mücücü masi 
heiserie tepücapitüarieniqueyu. 
ꞌUtüaricayari müpaü paine, 
Haquevasü heiserie pücapitüarieni 
yatiyurienetü ꞌinüari niuquiyari que 
mütiꞌaita.
17 Tameri müpaü tepütetavaüriya, 
heiserie temüpitüarienicü. 
ꞌAyumieme Cürisitusie 
teteniviyani. Mericüte, xüca 
müpaü tetetavaüriyani, quesü 
yüni xüca vahepaü temasiücüni 
yatemücateyuriecü, ꞌinüari 
niuquiyari que mütiꞌaita. 

382

Cürisitu ꞌaxa teyuruvamete 
tarayeitüa. Pücatixaüsietü. 
18 Xüca tavari neꞌenuquitüanique 
tita nemütiucaꞌunaxü, 
ꞌaxa tiyuruvamepaü 
nepünehecüataniqueyu masi, 
tita nemüranuquitüamücü 
yaxeicüa müpaü mainecü. 19 Neri 
yanetiuyurieca que mütiꞌaita 
ꞌinüari niuquiyari, neꞌicuꞌeirieca, 
necaniumüni. ꞌAyumieme ꞌinüari 
niuquiyari tavari pücanetiꞌaitüani 
Cacaüyarisie mieme püta 
nemayeyurinicü. 20 Cürisitumatü 
neniumierieni curuxisie. Hicüri 
que nemürayeyuri, ne necümana 
nepücahücü que müꞌane mayeyuri. 
Cürisitu masi canihücütüni 
mayeyuri nehesie tiviyatü. Que 
nemürayeyuri hicü nevaiyarisie, 
nepayeyuri yuri netiꞌerietü 
Cacaüyari nuꞌayasie, que müꞌane 
münesinaquiꞌerie, que müꞌane 
nehesie mieme müyuyetua, 
mücü hesie. 21 Nepücaꞌixaniꞌeri 
Cacaüyari ꞌaixüa que mütiucaꞌiyari. 
Xüca heiserie ꞌupitüarienique 
yatiyurienetü que maine ꞌinüari 
niuquiyari, Cürisitu xüanacüa 
xeicüa canimüniqueyu.
Cacaüyari ꞌIyarieya 
caniutanaquiꞌeriva yuri tiꞌeriecacu
3  Cari ꞌasixepücatemate 
Carasiyatari. Quepai 
püxeꞌutiquevayaxü, xecunuitüatü 
para yaxemücatecahunicü 
tita yuri mürainesie. Xeme 
yaxetemaicacu, Quesusi Cürisitu 
putahecüasie, curuxisie que 
mütiumierie. 2 Mericüte, ꞌipaü 
xeicüa nepütixetaꞌivaviyaqueyu. 
ꞌIyari xeteꞌutanaquiꞌeri 

383
yaxemüteꞌuyuricü ꞌinüari niuquiyari 
que mütiꞌaita. Xepitanaquiꞌeri 
nusu yuri xemüteꞌutaꞌericü 
que xemüteꞌuꞌenana. 3 Panasi 
ꞌasixecatemate. ꞌIyarisie xeteviyatü, 
xepisutüa yuri xeteꞌerietü. Hicü 
vaisie püta xeteviyatü, que 
xeteꞌayeꞌaxüani. 4 Cuini mieme 
xeteꞌuꞌitüarie, yacü xeicüa. 
Xüari yacü xepücaꞌuꞌitüarie. 
5 Hicümüsüari, ꞌiya que müꞌane 
ꞌIyari müxemicua, que müꞌane 
türücaüyemecü müxecuyuitüva, 
müpaü tiyuriene yaxemüteꞌuyuricü 
ꞌinüari niuquiyari que mütiꞌaita. 
Müpaü pütiyuriene nusu yuri 
xemüteꞌeriecü que xemüteꞌuꞌenana.
6 Yaxeicüata ꞌApurahami 
yuri tinitaꞌeririeni Cacaüyari. 
ꞌAyumieme heiserie hexeiyame 
caniꞌerivacaitüni. 7 ꞌAyumieme 
müpaü xecatenimaica, 
müme ꞌamemuꞌuva yuri 
meteꞌerietü, müme ꞌApurahami 
mecanixiüyarimamatüni. 
8 ꞌUtüaricayarisie meripai 
müpaü tinimasiücücaitüni, 
nuivarite memücahuriyusixi 
yuri metenitaꞌerieniquecaitüni, 
mücücü Cacaüyari heiserie 
nivapitüaniquecaitüni. 
ꞌAyumieme niuqui ꞌaixüa 
manuyüne ꞌApurahami meripaitü 
müpaü tiniutahüavarieni, 
ꞌAcümana yunaitü nuivarite 
mepütemavieritüarieni. 
9 ꞌAyumieme müme ꞌamemuꞌuva 
yuri meteꞌerietü, müme 
mepütemavieritüarie, que müꞌane 
ꞌana yuri mütiꞌeriecaimatü 
ꞌApurahamimatü.
10 Müme püta ꞌamemuꞌuva 
yameteyurietü que mütiꞌaita ꞌinüari 

Carasiyatari 3
niuquiyari, mücüsie meteviyatü, 
müme mecanixaniꞌerivani. Müpaü 
catineꞌuca, Mecanixaniꞌerivani 
yunaitü yamemücatecahu, nai 
que müreꞌuxa ꞌinüari xapayarisie. 
11 Müpaü catinihecüaca, 
Cacaüyari hüxie ni xevitü 
heiserie pücapitüarie ꞌinüari 
niuquiyarisie tiviyatü. Müpaü 
püta panuyüne, Que müꞌane 
heiserie mupitüarie yuri tiꞌerietü 
canayeyuricamücü. 12 Peru que 
müꞌane ꞌinüari niuquiyari mexeiya, 
mücü ꞌapücaꞌuyeica yuri tiꞌerietü. 
Müpaü panuyüne masi, Que 
müꞌane yamütiyuriene que maine, 
mücü canayeyuricamücü xüca 
yatiyurieneni.
13 Cürisituri cataniunaneni, 
cataniuxüna temücaxaniꞌerivanicü 
ꞌinüari niuquiyari mainepaü. 
Mücü püta caniutixaniꞌeriva 
tahesie mieme, que 
müreꞌuxa, Yunaitü cüyesie 
memacavüre menixaniꞌerivani. 
14 Müpaüri tiniuyurieni, 
nuivarite memücahuriyusixi 
memütaꞌaxiyarienicü hepaüna, 
ꞌApurahami que mütiutahüavarie, 
mümeta meyutemamavietü 
memacünecü, Quesusi Cürisitusie 
meteviyatü. Müpaüta tiniuyurieni 
temitanaquiꞌerienicü ꞌIyari yuri 
teteꞌerietü, que temüteꞌutahüavarie 
temeixeiyaniquecaicü.
Cacaüyari que mutayü que 
mütatipitüaniquecai, ꞌinüari 
niuquiyari caxuavecacu cuxi
15 Neꞌivama 
nepütixetaxatüaniqueyu, que 
memüteyurie teüteri neticuxatatü. 
Tevi xüca tiyutaꞌutüirieni, tita 

Carasiyatari 3
türiyamama vahesie mütinaqueni 
ꞌutaitü, xüca ꞌaixüa ꞌaneni que 
maine, xevitü masi xüanacüa 
pücaheyeitüani türatuya, hesiena 
pücatihüpani. 16 Mericüte, 
ꞌApurahamiri, que müꞌane hesiena 
müyeyaniquecaita, que maine 
ꞌutüaricayari, müme müpaü 
mepüteꞌutahüavarie tita vahesie 
mütinaqueniquecai. Pücavaxatacai 
müme hesiena memüyecünequecai, 
yumüireme vaxatatü. Yuxevime 
püta nixatacaitüni hesiena 
müyeyaniquecai, Cürisitu xatatü. 
17 Mericüsü que nemaine, Cacaüyari 
türatu niutavevieni Cürisitu 
hepaüsita. ꞌInüari ꞌariquemücaque 
caninuani, nauca sienituyari 
heimana xei teviyari heimana 
tamamata viyari ꞌanuyeyacu. 
ꞌAyumieme pücayüve xüanacüa 
meyeitüanicü niuqui, Cacaüyari 
que mütitahüavixü hesiena 
mütinaqueniquecaicü. 18 Xüca 
hesiena tinaquenique ꞌinüari 
niuquiyarisie tiviyacacu, yacü 
xeicüa pütitahüavequeyu quename 
ꞌiminiquecai. Perusü Cacaüyari 
ꞌaixüa tiucaꞌiyaritü tiniunaquisitüani 
ꞌApurahamisie, müpaü titahüaveca 
hesiena mütinaqueniquecaicü.
19 Mericüsü, titayari 
tixuave ꞌinüari niuquiyari. 
Mücü tiniuhüiyani niuquisie, 
mümasiücünicü teüteri que 
yamemücatecahu. Niuquisie 
tiniuhüiyani mexi canuavecai que 
ꞌane ꞌApurahamisie müyeyaniquecai, 
que müꞌane müpaü mütiutahüavarie 
que mütimiquieniquecai. Cacaüyari 
tupirisiximama mepuhüritüarie 
memiyetuanicü ꞌinüari. Niucameta 
caniyetuiriyarieni teüteri vahesie 

384

mieme, müme meheixeiyatü 
memacünecü. 20 Hicü tevi xüca 
yücümana yüaneni, pücaheiyehüva 
niucame. Peru Cacaüyari yuxevitü 
caniyüaneni.
Titayari ꞌinüari niuquiyari tixuave
21 Mericüte ꞌinüari niuquiyari 
catiyucuitüve mücümatü, 
Cacaüyari que mütitahüavixü que 
mütiminiquecaicü. Pücatixaüsietü. 
Xüca ꞌinüari niuquiyari 
teꞌupitüarienique, müyüve tucari 
mütasipitüanicü, xasunimecü 
heiserie tepexeiyaniqueyu 
ꞌinüari niuquiyarisie teteviyatü. 
22 ꞌUtüaricayari masi 
nivaranutaxürüvani yunaime, 
vahecüatüatü que memütexaniꞌeriva 
ꞌaxa memüteꞌuyuricü. Müpaü 
mütivaranutaxürüvacü, ꞌayumieme 
neuyeveca yuri memütetaꞌerienicü 
Quesusi Cürisitusie, para 
müme yuri memüteꞌerie müpaü 
memütepitüarienicü, Cacaüyari que 
mutayü que mütivaminiquecaicü.
23 Titasie yuri temüteꞌerie ꞌacuxi 
canuavecacu, tenanutaxüriyacaitüni, 
ꞌinüari niuquiyari tasiꞌüviyacacu. 
Tepanutanamiecai yuri 
temütetaꞌerienicü ꞌarique, 
masiücütü mürayaniquecaicü 
titasie yuri temütetaꞌerieniquecai. 
24 ꞌAyumieme ꞌinüari niuquiyari 
tiꞌuximayatamepaü caniꞌanecaitüni, 
tahepaüsita mühüritüariecai 
mexi tetüritücai, Cürisitusie 
teteviyatü temacünecü, heiserie 
temüpitüarienicü yuri teteꞌerietü. 
25 Hicürixüa caninuani titasie 
yuri temüteꞌerie. ꞌAyumieme 
tiꞌuximayatame ꞌari pücahüritüarie 
tahepaüsita.

385
26 Yuri xecateniꞌerieca, 
ꞌayumieme Cacaüyari nivemama 
xecanihümetüni, Cürisitu 
Quesusisie xeteniviyani. 
27 Queyupaümetü xemucaꞌüyarie 
Cürisitusie xeteviyatü, xeme 
xecaniyupata, Cürisitupaü 
xeꞌanenetü xemacünecü. 
28 Hicürixüa sepa mühuriyu 
sepa mücüriyecu, sepa 
mütiꞌuximayatame sepa 
mütiyunüꞌavame, sepa müꞌuqui 
müꞌuca, yunaitü xecaniyuxevini 
Cürisitu Quesusisie xeteviyatü. 
29 Mericüsü, Cürisitusüa 
xecanimiemetetüni. ꞌAyumieme 
que müꞌane ꞌApurahamisie 
müyeyaniquecai, xeme 
xecanihümetüni. Xehesie 
pütiunaquixü que mütiutahüavarie 
ꞌiya.4  ꞌIpaü nepaine, quiecame 
nuꞌaya mexi nunusitüni, 
tiꞌuximayatamepaü caniꞌaneni, sepa 
naitü mütipinieya, sepa hesiena 
mütiunaquixü. 2 Hipatü masi 
meniꞌaitüaca mexicuxi, heiserie 
menexeiyani piniteya hepaüsita. 
ꞌArique tucarieya nayeꞌamücü, 
ꞌuquiyarieya que mutayü. 3 Tameta 
yaxeicüa, quepaucua temütüritücai, 
vaüriyarica teteniyuriecaitüni que 
mütatiuꞌaitüvacai ꞌüquitüarica 
cuiepa mieme, hecuamete 
que memüteꞌüquitüarie. 4 Peru 
quepaucua tucari ꞌaixüa müꞌane 
mayeꞌa, ꞌana Cacaüyari yunive 
caneyenüꞌani, ꞌucasie müyenuivaxü, 
mütiꞌaitüariecai ꞌinüari niuquiyari 
que mütiꞌaita. 5 Caneiyenüꞌani 
müvananenicü müme 
memüteꞌaitüarie ꞌinüari niuquiyari 
que mütiꞌaita, vaxünaque. 

Carasiyatari 3 ,  4
Caneiyenüꞌanita, tame nivemama 
temacünecü.
6 Mücü meta, Cacaüyari yunive 
ꞌiyarieya neyenüꞌani, taꞌiyarisie 
müyecanicü müpaü tiuhivatü, 
Nequemasi, neꞌuquiyari. Mücücü 
canimasiücüni xemünivemamacü. 
7 Mericüsü hicürixüa 
tiꞌuximayatame pepücahücü. 
Pecaninuꞌayatüni püta. Xüca 
penuꞌayatüni, tita Cacaüyarisüa 
mütimieme catiniunaque ꞌahesie, 
müpaü peꞌaneme mümasiꞌayeitüacü 
Cürisitu.
Taꞌaurie xepücaꞌaxürieni tavari 
xemütetaꞌaitüarienicü
8 ꞌAnapai xemücaꞌimaicaicü 
que müꞌane mücacaüyari, 
vaüriyarica xecateniyuriecaitüni 
que memütexeꞌaitüacai müme 
memücayuricacaüyarixi. 
9 Hicürixüa xecaneitimani que 
müꞌane müyuricacaüyari, masisü 
püta, Cacaüyari canixehetimani 
xeme. Mericüte, titayari 
taꞌaurie xeteꞌaxüri, tavari mücü 
ꞌüquitüaricasie xeteviyacutü, 
hecuamete que memüteꞌüquitüarie, 
muverani, tixaütü mücarexeiya. 
Titayari xeteyuvaüriya, tavari 
vaüriyarica xemüteyuriecacü que 
mütixeꞌaitüa mücü ꞌüquitüarica. 
10 Cari tucari xepüvevie, semanasie, 
meserisie, ꞌixüarari matineicasie, 
visie. 11 Necanimaca, müpaü 
neticuꞌerivatü, xüari xüanacüa 
nayani que nemütiuneꞌuxitüa 
xehesüa.
12 Neꞌivama, ꞌipaü 
nepütixetavavirieniqueyu. Nehepaü 
xeteyurietü xequenayuyeitüa, 
ne xehepaü netiyurienetü 

Carasiyatari 4
nemaneyeitüacü. Xeme ꞌaxa 
xepücanesiꞌuyuri. 13 Masi müpaü 
xepütemate, quepaucua matüaripai 
nemütixeꞌutaxatüa niuqui ꞌaixüa 
manuyüne, müpaü nepütiuyuri 
nemüticuyecaicü nevaiyarisie. 
14 Sepa nemüxecuanivesitüa 
müpaü neꞌanetü nevaiyarisie, 
xeme xepücanesiꞌutitaveꞌeri 
xepücanesiꞌutixaniꞌeri. 
Xepünesiꞌutanaquiꞌeri püta, 
Cacaüyari tupirieyapaü, 
Cürisitu Quesusipaü. 
15 Xeyutemamaviecame 
xecaniyuꞌeriecaitüni ꞌana. 
Queri ꞌuyü. Ne nepütihecüata 
que xemüteyumaicai que 
xemüteyuvaüriyacai. ꞌAsita 
xüca xeyüvavenique, 
yühüxi xepüvatituniqueyu 
ꞌana, xepünesiminiqueyu. 
16 Xeneüquixivi neratüa, tita yuri 
müraine nemütixeꞌutahecüatüacü.
17 Müme meniyumexüitüaca 
mexehiveꞌerietü, peru müpaü 
que memüteyuriecü, ꞌaixüa 
xepücaꞌitüarieni. Masi 
mepüxecunaniqueyu 
xemüpasienicü xevahiveꞌerietü 
müme xeicüa. 18 Mericüsü 
ꞌaixüa caniꞌaneni yuheyemecü 
xüca hiveꞌerievani para ꞌaixüa 
müꞌitüarienicü, sepa xehesüa 
nemücaheyeicanique ne. 19 Xeme 
xepünenivema, peru xehesie 
mieme tavari necatinicuineni 
ꞌuca mütiniverümepaü, mexi 
Cürisitupaü xeꞌanenetü 
xetiverirüme. 20 Xüca tüma xehesüa 
neꞌuyeicanique hicü. Xüari yücü 
nepütiꞌeniüriücüniqueyu que 
nemaine. ꞌAsinepücatimate que 
nemütiyurieni xehepaüsita.

386

Sara Hacarimatü ꞌüquisica 
que memüteꞌacü
21 Mericüte, xeme xemüyuvaüriya 
xemüteꞌaitüariecacü ꞌinüari 
niuquiyari que mütiꞌaita, ꞌipaü 
xeicüa xequeneteneutahüavi. 
Xecateheitimaivave ꞌinüari 
niuquiyari que maine. 22 Müpaü 
catineꞌuca, ꞌApurahami yuhutame 
nivarexeiyacaitüni yunivema. 
Xevitü tiꞌuximayatameyasie 
caniyenuiva, xevitüta müyünüꞌasie 
tiyenuivaxü. 23 Que müꞌane 
tiꞌuximayatamesie müyenuivaxü, 
mücü caniutinuiva teüteri 
que memüteꞌununuiva, vaisie 
xeicüa. Que müꞌane müyünüꞌasie 
müyenuivaxü, mücü masi 
caniutinuiya Cacaüyari müpaü 
mütitahüavixücü ꞌApurahami, que 
mütinuivaquecaicü. 24 Mericüsü, 
mücü naitü que mütiuyü, 
ꞌüquisica canayani. ꞌUcari que 
mütivaxata, türatute canixatani 
hutame. Xevitü türatu yemurisie 
catiniutaxatüarieni, Sinahi 
mütitevasie. Müme mücü türatusie 
memüyenunuiva, vaüriyarica 
teꞌuximayatamete mecanacünicuni. 
ꞌUca Hacari mütitevacai 
canixatani. 25 Mücü Hacari, yemuri 
canihücütünita ꞌAraviya cuieyarisie, 
Sinahi mütiteva. Yaxeicüata 
Querusareme canihücütüni, 
mücü quiecari hicü ꞌemuve. 
Vaüriyarica catiniꞌuximayaca, 
nivemamata vaüriyarica 
meteniꞌuximayaca. 26 Xevitü püta 
Querusareme taheima mieme, 
mücü müyünüꞌa canihücütüni, 
tame canitavarusitüni. 27 Müpaü 
catineꞌuca,

387
Queneꞌatemavieca ꞌuca 
pemücaniveve,
Türi pemücavarexeiya.
Queneutacuica,
Queneutahiva ꞌuca 
pemücatiucuinixü.
Que müꞌane türi mücavarexeiya,
Mücü masi yumüireme 
püvarexeiyani yunivema,
Que müꞌane mürecacüna
Hipame xeicüa püvarexeiyani.
28 Xeme taꞌivama, Cacaüyari 
müpaü mutayücü ꞌayumieme 
xeniutinunuiva, yaxeicüa que 
mütiutinuivaxü ꞌIsahaqui, 
Cacaüyari yamutayücü. 29 Mericüsü, 
ꞌanapai que müꞌane mutinuivaxü 
que memüteꞌununuiva teüteri 
xeicüa, mücü niveiyacaitüni que 
müꞌane mutinuivaxü que mutayü 
ꞌIyari. Hicüta yaxeicüa caniꞌaneni. 
30 Peru que haine ꞌutüaricayari. 
Müpaü paine, Quenivarayenüꞌa 
tiꞌuximayatame nuꞌayamame. 
Tiꞌuximayatame nuꞌayasie 
tixaütü pücatinaque. Müyünüꞌa 
nuꞌayasie püta catininaquimücü 
naitü. 31 ꞌAyumieme neꞌivama, 
tiꞌuximayatame tepücanivemama. 
Müyünüꞌa püta tecaninivemamatü
ni.
Xequeneutiꞌuti ꞌaixüa, 
xemuxünariecü
5  Cürisitu cataniuxüna 
temütanüꞌacacü ꞌiyapaü. 
ꞌAyumieme xequeneutiꞌuti 
ꞌaixüa. Tavari cüye 
xepücaꞌanuyetequiyarieni, 
vaüriyarica xemüteꞌuximayacacü.
2 Camüsü ne Papuru müpaü 
nepütixehecüatüa, xüca 
xeyuꞌinüaritüani Huriyusixi 

Carasiyatari 4 ,  5
vaxitequiyacü, Cürisitu 
pücaxeparevieni. 3 Tavari 
nepüvahecüatüa yunaime 
teüteri memüyuꞌaita müpaü 
memüteꞌinüaritüarienicü, 
caneuyeveca yamemütecahunicü 
nai que mütiꞌaita ꞌinüari 
niuquiyari. 4 Xeme müxenaque 
heiserie xemüpitüarienicü 
ꞌinüari niuquiyarisie xeteviyatü, 
xecaniupasieni, Cürisitusie 
xepücateviya. Xecanitatümaiya 
Cacaüyari ꞌaixüa que mütiucaꞌiyari. 
5 Tame püta tetaꞌicuevatü müpaü 
yuri teteniꞌerieca, tepayeꞌaxüani 
heiserie temüpitüarienicü xüca yuri 
teteꞌerieca, ꞌIyari tasipareviecacu. 
6 Cürisitu Quesusisie xüca 
tiviyani, sepa müꞌinüaritüarie 
sepa mücaꞌinüaritüarie, ꞌaixüa 
caniyümücü xüca yuri tiꞌerieca 
xeicüa. Peru yuri que mütiꞌerie, 
tiyucanaquiꞌerietü caniyüanemücü.
7 ꞌAixüa xepüteꞌunanausacai. 
Que müꞌane püxeꞌutiquetamüraxü, 
que müꞌane püxeꞌucunuitüa 
yaxemücatecahunicü tita yuri 
mürainesie. 8 Müpaü yuri que 
xemüteꞌutaꞌeritüarie, mücü que 
müꞌane müxeꞌiniesie pücamieme. 
9 Ticuxanariyame ꞌesipemecü 
niutacuxanariyarieni pa naitü. 
10 Ne müpaü yuri netiniꞌerieca 
Tiꞌaitamesie xehepaüsita, 
quename xecayupata, yaxeicüa 
xemüteyumaicacü meripaipaü. 
Masi que müꞌane müxemuina, 
tatacuri que mütipitüarie, müpaü 
catiniucaꞌenivamücü sepa que 
müpaicü.
11 Neri neꞌivama, xüca müpaü 
cuxi neticuxatanique, quename 
heuyevese müꞌinüaritüarienicü 

Carasiyatari 5
xitequiyacü neꞌutaitü, titayari 
netitaveiyarieniqueyu cuxi. 
Niuqui Cürisitu que mütiumierie 
curuxisie que manuyüne, mücü 
ꞌari pücavarucununuitüvaniqueyu 
teüteri, xüca müpaü 
neticuxatanique. 12 Mecuxi 
memanuyuxiteni müme müpaü 
memütexexamurie.
13 Xeme neꞌivama, 
xeniutaꞌinierieni teyunüꞌavamete 
xemacünecü. Perusü 
xeicüa, que xemüteyunüꞌa, 
xepücaꞌipitüani yuvaiyari 
misutüanicü xecuyuitüvatü. 
Masi xeteyucanaquiꞌerietü 
xequeteneꞌuximayaca 
yuxexuitü, yunaime vahesie 
mieme. 14 Caneyeꞌatüamücü 
ꞌinüari niuquiyari naime, xüca 
xei niuquiyarisie yaticamieni. 
Mücü niuqui müpaü panuyüne, 
Pepinaquiꞌerieca ꞌahepaü tevi, 
yaxeicüa que pemütiꞌanaquiꞌerie 
ꞌecü. 15 Masi xüca xeyucümeni, xüca 
xeyuticuaiximeni, yumarima ꞌaixüa 
xeyutixütüani.
Que mütiyurieneni yuvaiyarisie 
tiviyatü, que mütixuxuavereni 
ꞌIyari ꞌicuyuitüvacacu
16 ꞌIpaü nepaine, xequeneuꞌuvani 
ꞌIyari xecuyuitüvacacu. Müpaü xüca 
xeteyurieca, xepücaheyeꞌatüani tita 
xevaiyari mütihiveꞌerie. 17 Tavaiyari 
catiniyucahiveꞌerieca mücü ꞌIyari 
que mücatiyucahiveꞌerie. ꞌIyarita 
tiniyucahiveꞌerieca tavaiyari 
que mücatiyucahiveꞌerie. 
Mecanayuyeꞌunieca, 
yaxemücateyuriecacü que 
xemüteyuvaüriya. 18 Perusü 
xüca ꞌIyari xecuvitüneni, 

388

xepücateꞌaitüarieca ꞌinüari 
niuquiyari que mütiꞌaita.
19 Catinimasiücüni que 
mütiyurieneni yuvaiyarisie 
tiviyatü. ꞌIpaü catiniyurienemücü 
tevi. Que müꞌane mücayüꞌüya 
mücayücüna nivacumaüvamücü, 
yacatiniyurienemücü que 
mücatiꞌitiya, que mütiyucahiveꞌerie 
canirucuyanemücü. 20 Tetexi 
canivarayexeiyacamücü, 
tiniyuquevayamücü. 
Tinayuyeꞌuniecamücü, 
niyumienemücü, 
niyumexüitüacamücü 
hipame vahepaüsita, 
niyuhaxüatüacamücü, yuhesie 
mieme xeicüa caniyüanemücü, 
niyuxamuriecamücü, yuxexuime 
vahesie catiniviyacamücü, 
21 tinayuꞌivacamücü, 
tiniyumemivamücü, 
canitavenemücü, 
nicuꞌixüaranemücü, müpaü 
ꞌaneneme catiniyurienemücü. 
Mücü hepaüsita, que 
nemütixecuꞌimaiyacai, yaxeicüa 
netinixecuꞌimaiyani, müme 
müpaü memüteyurie, vahesie 
pücatinaqueni Cacaüyari 
tivaꞌaitüvame mühücütünicü.
22 Peru que mütixuaveriya 
ꞌIyari, ꞌipaü püta tiniyurienemücü 
tevi. Tiniyucanaquiꞌeriecamücü, 
niyutemaviecamücü, 
yuꞌiyarisie pücaꞌuximatüarieca, 
tiniucaꞌenivamücü, ꞌaixüa 
tiniucaꞌiyaricamücü, ꞌaixüa 
nivayurienemücü hipame, 
yacatinicamiemücü que maine, 
23 yuꞌiyarisie tixaü pücareuyehüaca, 
caniseüyecamücü tiyuꞌaitüatü. 
ꞌInüari pücaxuave mixaniꞌerie, 

389
xüca müpaü tiyurieneni. 24 Müme 
Cürisitu Quesusisüa memümiemete, 
müme curuxisie mecanimieni 
yuvaiyari, meteꞌuhayevaca 
que memüteyumaicai que 
memüteyucahiveꞌeriecai 
quepaucua yuvaiyarisie 
memüteviyacai. 25 Mericüsü, ꞌIyari 
tasicuyuitüvacacu tecanayeyuyurini.
26 Yacü xeicüa tetetamaitü 
tepücahacüne, tetahaxüatüatü 
tetehataꞌivacutü tepücahacüne.
Xequeneyuparevieca
6  Peru neꞌivama, xüca tevi 
ꞌutaxeiyarieni taꞌaurie 
ꞌavetü, xeme ꞌaxemuꞌuva ꞌIyarisie 
xeteviyatü, xequeneheiserietüaca 
que müꞌane müpaü mütiuyuri, 
veꞌemete xecayuxatatü 
yuꞌiyarisie. Queneꞌaꞌüviya 
masi, capa peꞌutaꞌinierienicü 
ꞌaxa pemütiyurienicü ꞌecüta. 
2 Yuxexuitü xequenivaparevieca 
hipame yunaime vaꞌicacü. Müpaü 
xeteyurietü xecaneyeꞌatüacuni 
Cürisitu ꞌinüarieya.
3 Tixaü tihücütüme xüca 
yuꞌerieca, peru xüca tixaütü 
catihücütüni masi, yücümana 
niyucuamanacamücü. 4 Yuxexuitü 
mequeyuꞌinüatani que memüteyurie. 
Mücücü niyutemaviecamücü 
yuhepaüsita, yutaꞌinüatame que 
mütiuyuri yuxaütame, hipatü 
que memüteꞌuyuri yacaraꞌerivatü. 
5 Yuxexuitü yuꞌica mequeꞌatücüni.
6 Que müꞌane mütiꞌüquitüarie 
niuqui hepaüsita, mücü queyuxevini 
que müꞌane mütiꞌüquitüamatü, 
naime ꞌaixüa mütiꞌanecü ꞌiparevietü.
7 Xepücateyuꞌirüviyani, Cacaüyari 
pücayunanaimarinüa. Que 

Carasiyatari 5 ,  6
mütiucaꞌe tevi, müpaü pütiuꞌisana. 
8 Que müꞌane yuvaiyarisie 
xeicüa mütiucaꞌe, vaiyarieya 
pitixuavitüirieni püniya, 
ꞌicaꞌisanayu. Que müꞌane ꞌIyarisie 
mütiucaꞌe, ꞌIyari pitixuavitüirieni 
tucari mücaxüve, ꞌicaꞌisanayu. 
9 Cümü tepücaꞌuꞌuxeni ꞌaixüa 
teteyurietü. Tucari ꞌayeꞌayu 
tepüꞌisanani xüca tecaꞌamüni mexi 
cuxi caꞌayeꞌave. 10 Hicümüsüari 
que temüteyüvave, ꞌaixüa 
tequevayurieca yunaime, masi 
yemecü müme Cacaüyarisüa 
memüquiecatari yuri memüteꞌerie.
Papuru que mütiyutemaviecai 
heꞌerivatü que mütiumierie 
Cürisitu curuxisie
11 Neuxei, ꞌutüaricate que 
mütipapa, nemamacü que 
nemütixeꞌutüirie. 12 Müme 
ꞌaixüa memütexeiyarieniqueyu 
herie, müme mecanihümetüni 
vaüriyarica memüxepitüa 
xemüꞌinüaritüarienicü xitequiyacü. 
Peru müpaü meteniyurieca xeicüa, 
memücaheutaveiyariexüanicü 
Cürisitu Quesusi curuxieya 
hepaüsita. 13 Müme memüyuꞌaita 
memüꞌinüaritüarienicü xitequiyacü, 
ni müme yamepücatecahu 
ꞌinüari niuquiyari que mütiꞌaita. 
Canivanaqueni xeicüa xeme 
xemüꞌinüaritüarienicü, müme 
mücücü memüyutemamaviecacü, 
metehaꞌerivatü herie que 
xemüteꞌuꞌinüaritüarie. 14 Perusü 
ne pücatixaü, yemecü 
nepücanetemavieca hipame 
vaücavame neraꞌerivatü. 
Tatiꞌaitüvame Quesusi Cürisitu que 
mütiumierie curuxisie neheꞌerivatü, 

Carasiyatari 6
mücücü xeicüa nepünetemavieca. 
Mücü que mütiumierie curuxisie, 
tita cuiepa mütimieme pütiumierie 
que nemütixeiya. Neta nepumierie 
ꞌanemücaꞌuyeicanicü tita cuiepa 
mütimiemesie netiviyatü. 
15 Sepa muꞌinüaritüarie, sepa 
mücaꞌuꞌinüaritüarie, xüca 
xeicüa hecuamecü ꞌunetüarieni 
yücü ꞌanemecü, mücü xeicüa 
neuyeveca. 16 Queyupaümetü 

390

ꞌamemuꞌuva ꞌicü ꞌinüaricü 
püta, xüca mecaꞌuximatüarieca 
yuꞌiyarisie, xüca menenimayasieca, 
müme Cacaüyari ꞌIxaherisixi 
mütivaruterüva.
17 ꞌUxaꞌatüni varie xevitü 
pücanesiꞌuximatüaca. Nevaiyarisie 
ꞌinüari nepexeiya Quesusi ꞌuxaya.
18 Tatiꞌaitüvame Quesusi Cürisitu 
xüca ꞌiteütani xeꞌiyari, neꞌivama. 
Müpaü xeicüa. 

ꞌEPESUTARI
Que Mütivarunüꞌairi Papuru

 
Vaürisica
1  Ne Papuru necanixevaüritüaca. 
Nüꞌariecame necanihücütüni 
Cürisitu Quesusisüa mieme 
müpaü mütinaquecü Cacaüyari. 
Cacaüyari teüterimama 
nenixevaüritüaca ꞌEpesusie 
xemütama yuri xemüteꞌerie 
Cürisitu Quesusisie xemüteviya. 
2 Cacaüyari mütaꞌuquiyari, Quesusi 
Cürisitu mütiꞌaitameta ꞌaixüa xüca 
meteꞌuꞌiyarini xehesie mieme, 
xüca mexepitüaca yuꞌiyarisie 
xemücaꞌuximatüariecacü.
ꞌAixüa ꞌaneneme que 
temüteꞌupitüarie Cürisitusie 
teteviyatü, ꞌiyarisie mieme
3 ꞌAixüa queticuxaxasivani 
Cacaüyari, que müꞌane 
Tatiꞌaitüvame Quesusi Cürisitu 
müꞌuquiyarieya. Cürisitusie 
teteviyacacu mücü ꞌaixüa 
cataniuyurieni tasiꞌupitüaca 
naime ꞌaixüa müꞌane ꞌiyarisie 
mieme, muyuavisie mieme 
tasipitüatü. 4 Cuie canetüarievecacu 
cuxi, Cürisitu haꞌerivatü ꞌaixüa 
cataniuyurieni tasiꞌanayexeiyaca 

hesiena mieme temüpasiecacü, 
tahesie mücarahüivanicü 
tasixeiyacacu. 5 Tasinaquiꞌerietü, 
meripai yatiyücühüaveca, 
pütasiꞌucayasaxü nivemama 
temacünecü, Quesusi Cürisitu 
yatarayeitüacacu. Caninaquiꞌaca 
müpaü tiyurienetü. 6 Cataniucayasa 
ꞌaixüa temutiyuanenicü 
hepaüsitana, visi que mütatimicua. 
Müpaü pütatiumi, que müꞌane 
münaquiꞌerivasie temüteviyacü. 
7 Mücü xuriyaya mutayeuriyacü, 
hesiena teteviyatü tecaniuxünarieni. 
Tecateneuyehüviyarieca 
ꞌaxa temüteꞌuyuri. Müpaü 
catatineuyehüvirieni cuini 
mieme ꞌaixüa tiucaꞌiyaritü. 
8 Tinimüiriyacaitüni tita 
mütiyurienecai tahesie 
mieme ꞌaixüa tiucaꞌiyaritü. 
Naimecü temaivavemete 
catanayeitüaca catanipitüaca 
ꞌaixüa temütecuꞌerivanicü naime 
hepaüsita, 9 catatinihecüasitüaca 
tita mütinaque. Meripai 
pücatimasiücücai tita 
mütinaque, peru Cürisitu 
haꞌerivatü yapütiyuvaüriya 
mütatihecüasitüanicü. 10 Müpaü 

391

ꞌEpesutari 1 ,  2
catinayeꞌatüaniquecaitüni 
quepaucua tucari ꞌaixüa 
müꞌane mayeꞌaniquecai, 
nitaxeviriyaquecaitüni naime 
Cürisitusie tiviyacame, naime 
taheima mieme cuiepa mieme.
11 Mücü meta, mücüsie 
teteviyatü tecananayexeiyarieni. 
Müpaü tepüteꞌucayasarie 
teüterimama temacünecü, müpaü 
catiniyuriemücücaitüni meripai, 
müpaü tiniyücühüavecaitüni 
que müꞌane nai müticuyuitüva 
yatiyücühüavetü que 
mütinaque. 12 Tame meri yuri 
temüteꞌutaꞌeri Cürisitusie, tame 
tecananayexeiyarieni ꞌaixüa 
temutiyuanenicü ꞌiya hepaüsita visi 
que müꞌane. 13 Xemeta xecaniꞌenieni 
niuqui yuri maine, mücü niuqui 
que xemütetavicueisitüarieni maine. 
Hesiena yuri xeteniutaꞌerieni. 
ꞌAna xepuꞌinüaritüarie, ꞌIyari 
Mütiyupatacü xepuseyumarie. 
Cacaüyari müpaü putayü 
xemeixeiyaniquecaicü mücü 
ꞌIyari, 14 mücüta canihücütüni 
tita temütepitüarie hicü 
mieme, mümasiücünicü tita 
tahesie mütinaque quepaucua 
mütasitaxüna yuteüterima. ꞌAna 
ꞌaixüa teniutiyuanecuni ꞌiya 
hepaüsita visi que müꞌane.
Que temüteꞌupitüarie taꞌiyarisie 
temütemaivavenicü
15 ꞌAyumieme ne neretimaica yuri 
que xemüteꞌerie Tiꞌaitame Quesusisie, 
neꞌuꞌenaca que xemütevanaquiꞌerie 
yunaime Cacaüyari teüterimama, 
16 nepücatihayeva pamüpariyusi 
neꞌipitüatü Cacaüyari xehesie mieme. 
Nenenenevietü nepehüave xehesie 

392
mieme, 17 müpaü netinenenevietü, 
Tatiꞌaitüvame Quesusi Cürisitu 
Cacaüyarieya, taꞌuquiyari visi 
müꞌane, xüca müpaü tixepitüaca 
yuꞌiyarisie xemütemaivavenicü, 
naitü mütimasiücünicü xehesie 
mieme xeꞌimaicacu. 18 Müpaüta 
nepütinenenevie, yuꞌiyarisie 
xehecüariviyarieme xüca 
xeꞌimaica tita temütecuevi mücü 
tasiꞌutaꞌiniecu, xemütemaicacü tita 
mütatipitüani, vaüca que mütipaüme 
visi que mütiꞌane tita tahesie 
mütinaque Cacaüyari teüterimama 
vahamatü, 19 xemütemaicacü meta 
marivemecü que mütitürücaüye 
tasiparevienique tame yuri 
temüteꞌerie. Yütürücariyacü müpaü 
caniyüveni, yemecü türücaüyetü, 
20 yaxeicüa que mütiuyuri 
Cürisitusie mieme ꞌenucuquetüatü 
müquite vasata, yuserieta ꞌicayetü 
muyuavisie. 21 Mana yunaime 
vaheima nacaveni teva, müme 
memüteꞌaita heiserie memexeiya 
memütürücavi memüvaꞌuquiyarima, 
sepa que memüteteteva, yunaime 
vaheima nacaveni, hicü miemete 
vaheima, tucari ꞌumamiesie miemete 
vaheima. 22 Müpaüta pütiuyuri 
naime raꞌivatü mütitaꞌaitacü. Müpaü 
tinipitüani nai müticuyuitüanicü 
memüyutixexeüriva vahesie mieme, 
tevi muꞌuya micuyuitüvapaü 
yuvaiyari. 23 Memüyutixexeüriva 
vaiyarieya mecanihümetüni. Müme 
mecaniutihüniyarieni, vahüniyacacu 
que müꞌane nai mütihüniya naisarie.
Que temüteꞌutavicueisitüarie 
Cacaüyari ꞌaixüa mütiucaꞌiyaricü
2  Xemeta hepaüna 
canixeꞌanutanieritüani sepa 

393
xemümüquitetücai xeheuyexürietü 
ꞌaxa xeteyurietü. 2 ꞌAnapai 
xeniuꞌuvacaitüni müpaü xeteyurietü 
que memüteyurie hicü miemete 
cuiepa memütama, que mütiyuriene 
que müꞌane mütivaꞌaitüa 
müme heiserie memexeiya 
ꞌecapa memanucuneniere. 
Que mütiyuriene mücü 
cacaüyari hicü müvacuyuitüva 
müme memücayuvaüriya 
yamemütecahunicü, müpaü 
xecateniyuriecaitüni xeme. 
3 Müme tevanütü ꞌanapai 
tecaniuꞌuvacaitüni tanaitü que 
temütetaꞌucahiveꞌeriecai vaisie 
teteviyatü. Que mütinaquecai 
tavaiyari, que temütetacühüavecai, 
yatecateniyuriecaitüni. Que 
temüꞌanenecai tacümana, 
tahesie catininaquequecaitüni 
temühecarienicü, yaxeicüa 
hipame vahepaü. 4 Masi Cacaüyari 
vaüca cataninaquiꞌeriecaitüni, 
niyutatuacaitüni tasinenimayatü. 
5 ꞌAyumieme sepa temümüquitetücai 
teheuyexürietü, mücü 
Cürisitumame catananutanieritüani. 
ꞌAixüa mütiucaꞌiyaricü 
xeputavicueisitüarie. 6 Hamatüana 
catananucuꞌuitüani, cataniucayasa 
muyuavisie Cürisitu Quesusisie 
teteviyacacu. 7 Tucari ꞌumamiesie 
mütihecüatanicü que 
mütiyutatua ꞌaixüa tiucaꞌiyaritü, 
ꞌayumieme müpaü tiniuyurieni. 
Yatinihecüatamücücaitüni ꞌaixüa 
tasiyurienetü Cürisitu Quesusisie 
temüteviyacü. 8 Müpaü ꞌaixüa 
mütiucaꞌiyaricü, ꞌayumieme 
xeputavicueisitüarie yuri xeteꞌerietü. 
Peru que xemüteꞌutavicueisitüarie, 
yücümana xepücaꞌutavicueisitüarie. 

ꞌEpesutari 2
Cacaüyari püta yacatinixeꞌupitüani. 
9 Tixaütü xemüteꞌuyuricü 
xepücaꞌutavicueisitüarie. 
ꞌIpaü nepaine capa xevitü 
naquiꞌacacü yücümana. 10 Mücü 
ꞌivevarimama tecanihümetüni. 
Cürisitu Quesusisie teteviyatü 
tecaniunetüarieni ꞌaixüa 
temüteyuriecacü, Cacaüyari 
meripai que müticaye müpaü 
teteyurietü temuꞌuvanicü.
Curuxisie ꞌumierieca, ꞌaixüa 
que mütiuyuri, ꞌaixüa 
temütexeiyariecacü
11 ꞌAyumieme xequetenaꞌerivani 
xeme ꞌanapai que xemüꞌanenecai. 
Xepücahuriyusixitücai herie que 
xemüꞌanenecai. Müme ꞌinüasiecate 
memüteꞌuyuterüva, müme 
mecanixetaveꞌeriecaitüni müpaü 
meꞌutiyuatü quename xeme 
vahepaü xecaꞌinüasievave, müme 
yuvaiyarisie memeixeiyacaicü 
Huriyusixi vaꞌinüari, mamacü 
que mütiuxiteque. 12 ꞌAnapai 
xepücaheixeiyacai Cürisitu. 
Xepüyupatacai ꞌIxaherisixi 
teüteriyari vahepaü heiserie 
xecahexeiyatü. Quiecame heiserie 
que mürexeiya, xeme xaüsie 
miemete vahepaü xepüꞌanenecai. 
ꞌAsixepücatemaicai türatute 
hepaüsita, Cacaüyari que mainecai 
que mütivapitüaniquecai. Tixaü 
xepücatecueviecai, Cacaüyari 
xepücahexeiyacai ꞌena cuiepa. 
13 Hicürixüa Cürisitu Quesusisie 
xeteviyatü ꞌaura xenacüne 
xeme teva xemuꞌuvacai ꞌana, 
Cürisitu xuriyaya mutayeuricü. 
14 Mücü canihücütüni que 
müꞌane mütasipitüa ꞌaixüa 

ꞌEpesutari 2 ,  3
temütetaxeiyanicü. Huriyusixi, 
mümeta memücahuriyusixi, 
nivarutaxeviriya yunaime. 
Quepaucua tematacaꞌuniecai, 
tesariya varita temutiꞌucapaü 
tecaniꞌanenecaitüni, peru 
Cürisitu nenutaꞌuna tesariya. 
15 Que temüteꞌatacaꞌuniecai, 
cataniunütüani quepaucua 
mumierie. ꞌInüari niuquiyari 
nanuyeitüani que temüteꞌaisiecai 
xexuime ꞌaisicacü. Müpaü 
tiniuyurieni nuivari yücü müꞌane 
münetüanicü, tasitaxeviriyaca 
tame xeme hesiena teteviyacacu, 
que mütatipitüa ꞌaixüa 
temütetaxeiyanicü. 16 Müpaü 
tiniuyurieni meta Cacaüyarimatü 
ꞌaixüa temütetaxeiyanicü xei vaiyari 
tehümetütü. Müpaü catinayeꞌatüani 
curuxisie ꞌumierieca, tasinütüatü 
tematacaꞌuniecaicü.
17 ꞌAna nuaca niuqui ꞌaixüa 
manuyüne nixecuxaxatüvacaitüni, 
xeme tevapai xemuꞌuvacai 
ꞌaixüa que xemütexeiyarie 
tameta ꞌaura temuꞌuvacai 
catanicuxaxatüvacaitüni ꞌaixüa 
que temütexeiyarie. 18 Müpaü 
mütiuyuricü, tanaitü heiserie 
tecanexeiyani temayeꞌaxüanicü 
taꞌuquiyarisüa xei ꞌiyariyarisie 
teteviyatü. 19 Hicürixüa ꞌayumieme 
xaüsie xepücaquiecatari, cücamete 
xepücahüme. Masi Cacaüyari 
teüterimama vahamatü heiserie 
xepexeiya, Cacaüyari quie 
xepüquiecatari. 20 Nüꞌarisixi 
texaxatamete que memütecuxatacai, 
tesariya quitüa miemepaü ꞌaneme 
mecaniutavevieni. Vahesie 
xeteviyatü xecanacüne, qui que 
mütiveviva tesariya heima. Cürisitu 

394
Quesusitütü canihücütüni sicurita 
mieme tete ꞌamünena. 21 Mücüsie 
tiviyatü canixeviriyarieca naitü 
müveviya, Tiꞌaitamesie que 
mütiviya tuqui payeica Cacaüyarisie 
mieme müpasie. 22 Xemeta hesiena 
xeteviyatü xecanitiꞌuitüarieximeni 
xei quiyari xemacünecü ꞌaxeicüa, 
Cacaüyari xetaüta mayecanicü 
yuꞌiyaricü.
Papuru que mütihüritüariecai 
teüteri memücahuriyusixitücai 
vahesie mieme
3  ꞌAyumieme nenevieri 
necanipitüani Cacaüyari. 
Ne Papuru necanihücütüni que 
müꞌane Cürisitu Quesusisie 
mieme nemanutahüiya xeme 
xemücahuriyusixi xehesie 
mieme. 2 Xüari xepuꞌenana que 
nemütiuhüritüarie, Cacaüyari 
ꞌaixüa tiucaꞌiyaricacu. Müpaü 
nepütiupitüarie xehesie mieme. 
3 Xepuꞌenana que mütiuyü 
quepaucua nemütiuꞌüquitüarie tita 
mütiꞌaviesiecai hepaüsita. Cacaüyari 
yücümana masiücüme canayeitüani. 
Müpaü neꞌutaitü nepütixeꞌutaꞌutüiri 
ꞌesiva. 4 Que nemainecai, 
xeꞌiterüvatü xecaniyüvaveni 
xemütemaicacü que nemütimaive 
ꞌicü niuqui müꞌaviesiecai Cürisitu 
müxata hepaüsita. 5 Meripai 
teüteri memanuticü vavarita, ꞌana 
müpaü mepücateꞌüquitüariecai 
teüteri, hicü masi nüꞌarisixi 
memupasie Cacaüyarisie mieme, 
texaxatametemama meta, müme 
müpaü mepüteꞌüquitüarie 
ꞌIyari yativahecüatüacacu. 
6 Müpaü mepütehetima, teüteri 
memücahuriyusixi Huriyusixi 

395
vahamatü yaxeicüa vahesie 
pütinaque, xei vaiyari mepacü 
Huriyusixi vahamatü, ꞌaxeicüa 
mepeixeiya tita Huriyusixi 
memüteꞌutahüavarie quename 
meheixeiyaniquecai müme. 
Cürisitu Quesusisie meteviyatü 
müpaü mepuꞌitüarie niuqui 
ꞌaixüa manuyünecü. 7 Neri mücü 
niuqui hepaüsita nepuhüritüarie 
Cacaüyari que münetiumi ꞌaixüa 
tiucaꞌiyaritü, yütürücariyacü que 
münetiuyuitüa. 8 Mericü sepa 
yunaime Cacaüyari teüterimama 
vahepaü nemücaveꞌeme, 
ꞌaixüa tiucaꞌiyaricacu müpaü 
nepütiumiquie, niuqui ꞌaixüa 
manuyüne nemüvacuxaxatüvanicü 
hipame nuivarite müpaü 
neꞌutaitü, vaüca que mürexeiya 
Cürisitu, yatemücatemaivavepaü. 
9 Müpaüta nepütiumiquie, 
nemütivahecüasitüiyanicü yunaime 
tita Cacaüyari mütiyurieniquecai. 
Müpaü pücatimasiücücai, 
catiniꞌaviesiecaitüni masi 
matüaripai. Cacaüyari nai 
munetüa, mücü xeicüa 
müpaü catinimaicaitüni 
que mütiyurieniquecai. 
Yacatiniꞌavietacaitüni 10 masiücütü 
mayanicü hicü, memüyutixexeüriva 
yametehecüatacacu, müme 
muyuavisie memüteꞌaita heiserie 
memexeiya yamemütehetimanicü, 
müiremecü que mütimaive 
Cacaüyari, tahesie yatimasiücücacu. 
11 Müpaü pütiyurieniquecai, 
yapütiyücühüavecai meripai, 
müpaüta tinayeꞌatüani 
Tatiꞌaitüvame Cürisitu Quesusi 
yatiyurienecacu. 12 Mücüsie 
teteviyatü heiserie tecanexeiyani 

ꞌEpesutari 3
temitahüavecü tetatatuatü, 
ꞌaixüa ꞌiyaricü temayeꞌaxüanicü 
hüxiena, yuri temüteꞌeriecü 
hesiena. 13 ꞌAyumieme 
nepüxetavaviri xemücavaüripiecacü 
neꞌuximatüariecacu xehesie mieme. 
Müpaü nemüꞌitüariecü, ꞌayumieme 
xepayeꞌaxüani visi xeꞌanenetü 
xemacünecü.
Que temütetatexie tetemaitü 
vaüca que mütatinaquiꞌerie
14 ꞌAyumieme nenititunumaqueni 
nenevieri neꞌipitüanique 
Tatiꞌaitüvame Quesusi Cürisitu 
ꞌuquiyarieya. 15 Mücü mehaꞌerivatü 
yunaitü nuivarite yamecatenitetevaca 
cuiepa memütama muyuavisie 
memütama. 16 Nepineneviya, 
mücü vaüca que mürexeiya visi 
ꞌaneneme, müxepitüanicü yemecü 
xemütürücariyarienicü yuhesie 
ꞌIyarieya yatixetürücariyacacu, 
17 mücü meta, quexepitüaca Cürisitu 
xeꞌiyarisie müyecanicü yuri 
xeteꞌeriecacu. Xeteyucanaquiꞌerietü 
xequeseiriyarieca, cüye que mütiseꞌi 
hananatü, qui que mütiseꞌi tesariyasie 
vetü. 18 Müpaü xeteyucanaquiꞌerietü 
ꞌaxeicüa xequeyüvaveni 
xemütehetimanicü, yunaime 
Cacaüyari teüterimama vahamatü, 
que macuyeva que meutateva 
que meutiteva que meucateva 
Cürisitu que mütiyucanaquiꞌerie, 
19 xemimaicacü Cürisitu 
naquiꞌeriyaya, sepa tevi müyutexie 
yatimaitü. Xequeꞌutihüniyarieni, 
hepaüna xemüꞌanenenicü, Cacaüyari 
que müꞌane.
20 Que müꞌane müyüve masi 
cuini mieme mütiyurienenicü 
sepa que mütitita, tame masi 

ꞌEpesutari 3 ,  4
que temücateꞌivavirievave 
que temücatetaꞌiyaritüavave, 
türücariyaya que mütaticuyuitüva, 
21 mücü hepaüsita ꞌaixüa 
mequeꞌutiyuaneni metasihaꞌerivatü 
tame temütatixexeüriva Cürisitu 
Quesusi mehaꞌerivatü, yunaitü 
teüteri mexi meꞌanuticüca 
yuheyemecü. Caniseꞌini ꞌicü niuqui.
ꞌIyari que mütatixeviriya
4  ꞌAyumieme neri 
neꞌanutahüiyacame 
nemühücücü Tiꞌaitamesie netiviyatü, 
vaüriyarica necanixepitüaca, ꞌaixüa 
ꞌanemecü xemuꞌuvanicü, que 
müreuyevese yamüticamienicü 
que müꞌane mutaꞌinierie que 
xemüteꞌutaꞌinierie xeme. 2 Tixaütü 
xecatehümetütü xequenayuyeitüaca 
naimecü, xepücaꞌayuꞌeririyani, 
ꞌaxequeteneutevini xecahaꞌatü, 
xequeneyunevieca masi 
xeyunaquiꞌerietü. 3 ꞌIyari 
que mütatixeviriya, 
xequeneyumexüitüaca 
xemüyuhayevacü xeyuxevitü 
ꞌaixüa xeteyuxeiyatü. 4 Xei 
vaiyari tecanihümetüni, ꞌIyarita 
caniyuxevini. Yaxeicüa xeme 
quepaucua xemutaꞌinierie, tita 
xetecuevietü xemüteꞌacü, mücüta 
caniyuxevini. 5 Tiꞌaitame 
caniyuxevini, xeimesie yuri 
tecateniꞌerieca xeimesie teteviyatü 
tecaniucaꞌüyarieni. 6 Cacaüyari 
yunaime müvaꞌuquiyari mücüta 
caniyuxevini. Mücü yunaime 
catinivaꞌaitüaca, yunaime 
canivacuyuitüvani, yunaime 
vahesie catiniviyani.
7 Masisü taxexuitü yatepütemiquie 
que temüteꞌinüasiyari, Cürisitu que 

396
mütatimicua. 8 ꞌAyumieme müpaü 
paine ꞌutüarica,
Vapai ꞌanutiyaca
Meꞌanutaxüriyacame 
nivarehapani yumüireme,
ꞌImiquiericü tinivarumini teüteri.
9 Mericüte tita tixata, Vapai 
ꞌanutiyaca haitü. Müpaü xüari paine, 
peucayune meri ꞌemeucatevasie 
cuiepapaitü. 10 Que müꞌane 
meucayunixü, mücü canihücütünita 
que müꞌane muyuavi heima 
manutitüa teva, nai mühüniyanicü. 
11 Mücü müpaü pütivarumi, 
hipatü nüꞌarisixi memacünecü, 
hipatüta texaxatamete, hipatü 
tehecüatamete, hipatü meta 
teꞌüviyamete teꞌüquitamete. 
12 Yacatinivarumini 
varayeꞌatüanique yuteüterima 
yamemüteꞌuximayacacü 
que memüteꞌuhüritüarie. 
Vacümana Cürisitu vaiyarieya 
caniveriyariecamücü. 13 Müpaü 
tecatenipitüarieca mexi 
teꞌayeꞌaxüaxime tanaitü 
temütaxevinicü yuri que 
temüteꞌerie Cacaüyari nuꞌayasie, 
que temüteꞌimate. Müpaü 
tecatenipitüarieca tevi mayeꞌave 
temacünecü, temüseseüyenicü 
Cürisitu que mürayeꞌavepaü, mücü 
Cürisitu taꞌinüaritücacu. 14 ꞌAna 
tepütehayevani türi vahepaü 
teyüatü. Tepücacuyuitüarivani 
naime ꞌüquisicacü, hamevari 
que mütiuyuane ꞌecacü, teüteri 
que memüteyucuamana, que 
memüteyuꞌiyaritüa meteꞌirümatü 
memeuyexürienicü. 15 Masi yuri 
teꞌutiyuatü tetetacanaquiꞌerietü, 
tecanivericuni ꞌiyapaü teꞌanenetü 
temacünecü naimecü. ꞌIya 

397
canitamuꞌutüni Cürisitutütü. 
16 Tanaitü hesiena teteviyatü 
tecanitaverirümeni, tevi vaiyarieya 
yumuꞌusie tiviyatü que mütivere 
naitü. Vaiyarieya navütüarieni 
niutaxeviriyarieni, turuyari naitü 
ꞌixeviriyacacu, xexuitü vaiyariteya 
yatiyurienecacu que müreuyevese. 
Yaxeicüa tevi vaiyarieya que 
mütiyuveriya yücümana, 
tameta tetetacanaquiꞌerietü 
tecanitürücariyarieca vaiyarieya 
tehümetütü.
Yücü ꞌanemecü que mürayeyuri 
Cürisitusie tiviyatü
17 ꞌAyumieme ꞌipaü nepaine, 
Tiꞌaitamesie netiviyatü ꞌipaü 
nepütihecüata. Xepücaꞌaꞌuvani 
hipatü que memüyüa 
memücatateüterima. Yacü 
xeicüa metenicuꞌerivani müme, 
18 mecaniuyüriyarieni que 
memüteyumate yuꞌiyarisie, 
heiserie mepücahexeiya 
Cacaüyari tucari müvapitüanicü, 
müme ꞌasimemücatematecü 
vaꞌiyari müseseꞌicü. 19 Que 
memüꞌanene, müme yuꞌiyarisie 
mecaniximümüanini, mepüyuyetua 
memürucuyatüvenicü 
que memüteyucahiveꞌerie, 
yamemüteyuriecacü naime tita 
mücatiꞌitiya yuhesie mieme 
metehiveꞌerietü. 20 Peru xeme 
müpaü xepücateꞌuꞌüquitüarie 
Cürisitu hepaüsita. 21 Xüari 
hepaüsitana xepütemarie, hesiena 
xeteviyatü xepüteꞌuꞌüquitüarie 
tita yuri müraine, Quesusisie 
que mütimasiücü. 22 ꞌAyumieme 
que xemüteꞌuꞌüquitüarie, 
xequenanutihüna tita mütiyeꞌi, 

ꞌEpesutari 4
xequeteneuhayeva que xemüyüacai 
meripai. Que müꞌane müpaü 
müyüane, mücü canitapünirümeni 
ꞌirümari que mütihiveꞌeritüa. 23 Yücü 
xeꞌanenetü püta xequenacüni, 
yuꞌiyarisie que xemüteyücühüave. 
24 Xehecuariyarietü que xemüyüa 
hicü, xequenanacatüqui tita yücü 
mütiꞌane, tita mütiunetüarie 
Cacaüyaripaü ꞌanetü. Müme tita 
yuri mürainesie memümiemete 
vahepaü heiseriemecü 
yaxequetenecahuni, Cacaüyari 
xeꞌayexeiyatü xequeneyüaca.
25 ꞌAyumieme xequeteneuhayeva 
xeteꞌitavatü. Yuxexuitü yuri 
xequeteneyutahüavi, tanaitü 
ꞌaxeicüa temütaxevicü xei vaiyarisie 
temiemetetütü.
26 Xüca xehaꞌaca, ꞌaixüa pücayüni 
xüca ꞌaxa xeteyurieca. ꞌAixüa pücaꞌane 
tau macayune xecayunütüavavecacu. 
27 Mücü meta, xepücaꞌipitüaca 
Cauyumarie ꞌasimütiyurienenicü.
28 Que müꞌane mütinavayame 
quetiuhayeva tinavanetü. 
Queticumaüvani masi yumamacü 
ꞌaixüa tiyurienetü, tixaütü 
mürexeiyanicü mütivamicuanicü 
müme memüteheuyehüva.
29 Niuqui mütipünirüme xüca 
vayeyani xeteta, ꞌaixüa pücayüni, 
masi xüca ꞌaixüa ꞌaneni xeniuqui 
ꞌiseiriyatü que müꞌane meiyehüva, 
müpaü xequeneutiyuaneni 
püta, ꞌaixüa xemüvayurienicü 
ꞌenamete. 30 Xepücaꞌihiveritüaca 
Cacaüyari ꞌIyarieya Mütiyupata. 
Mücü canixeseyutüni cümana 
xemuꞌinüasie mexi tucari caꞌayeꞌave 
quepaucua temüxünarieni.
31 Xequeteneuhayeva 
xehayusiüriyatü 

ꞌEpesutari 4 ,  5
xeteyucaꞌuxiveꞌerietü 
xeyuhaxüaviyatü xeꞌutihivatü 
ꞌaxa xeꞌutiyuatü. Mücü naitü 
quetixaniꞌerivani xehesüa, 
naitü ꞌaxa mütiꞌaneta. 
32 ꞌAixüa xeteꞌuꞌiyaritü 
xequenacüni que xemüyuyurie, 
xequeneyunenimayaca, 
xequeteneuyuyehüvirieca, 
Cacaüyari que mütixeheuyehüviri 
xeme Cürisitusie tiviyatü.
Hecüaripa miemete 
vahepaü xequeneyüaca
5  Mericüsü Cacaüyari 
xeꞌüquetü xequenacüni. 
Que müꞌane müxenaquiꞌerie 
nivemama vahepaü xequeneyüaca. 
2 Xeteyucanaquiꞌerietü 
xequeneuꞌuvani, yaxeicüa 
Cürisitu que mütatinaquiꞌerie, 
que mütiyuyetua tahesie mieme 
mümierienicü. Mavaritütü 
caniyuyetuani ꞌixatüatü Cacaüyari, 
ꞌinaquiꞌasitüatü.
3 Hipatü menivacumaüvani que 
müꞌane mücavaꞌüya mücavacüna, 
mepücaꞌitiyatüca, yuhesie mieme 
metenihiveꞌerieca naime. Masi que 
memüteyurie, mücü xepücacuxatani 
xeme, meuyevesecü müme 
Cacaüyarisie mieme memupasie 
müpaü memücateyuriecacü. 
4 Hipatü müpaü mecateniyurieca, 
que temüteteviyasitüarieniqueyu 
xüca vahepaü teteyuriecaque. 
Yacü xeicüa mecaniutiyuaneni, 
mecaniyunanaimaca ꞌaxa 
müꞌanecü. ꞌAixüa pücaꞌane 
müpaü xemüteyuriecacü, masi 
peuyevese pamüpariyusi 
xemipitüacacü Cacaüyari. 
5 Teüteri mepüvacumaüva 

398

que müꞌane mücavaꞌüya 
mücavacüna, mepücaꞌitiyatüca, 
nai mepütehiveꞌerie yuhesie 
mieme. Tita mütihiveꞌerie, mücü 
payexeiya yucacaüyari. ꞌIpaü 
xequetenemaica, yunaitü müya 
memüteyurie, müme vahesie 
pücatinaque memayeꞌaxüanicü 
Cürisitu tivaꞌaitüvame mayanicü, 
Cacaüyari meta. 6 Xevitü 
caxeꞌucuamana ꞌeca niuqui 
vevietü. Müya memüteyuriecü, 
ꞌayumieme Cacaüyari püvaheca 
müme memücayuvaüriya 
yamemütecahunicü. 7 Mericüte, 
xepücayuxeviriyani vahamatü que 
memüteyurie.
8 Meripai yüvipa 
xepümiemetetücai, hicürixüa masi 
hecüaripa xemiemetetütü xenacüne 
Tiꞌaitamesie xeteviyatü. Hecüaripa 
miemete vahepaü xequeneyüaca. 
9 Hecüariya que mütixuaveriya, 
ꞌipaü catiniyurienemücü tevi. 
Naimecü ꞌaixüa catiniyurienemücü, 
heiseriemecü yacatinicamiemücü, 
yuri caniutainemücü. 
10 Xequeneyüꞌüviya 
yaxemütehetimanicü tita mütinaque 
Tiꞌaitame. 11 Xepücayuxeviriyani 
müme yüvipa mieme 
memüteyurie vahamatü. Tixaü 
pücatitixuavere que memüteyurie. 
Masi xequenivahecüatani 
que memüteyurie. 12 ꞌAvie 
que memüteyurie müme, 
püyuteviyasitüaniqueyu xüca 
ꞌicuxatanique. 13 Peru mücü 
naitü hecüasietü, masiücütü 
canayeitüarivani hecüaripa. 
Hecüariya canihücütüni tita 
masiücüme mürayeitüa naime. 
14 ꞌAyumieme müpaü paine,

399
ꞌEcü pemücusu
Quenanutanieri,
Müquite vasata
Quenanucuquexi,
Cürisitu
Camanihecüariyamücü.
15 ꞌAyumieme 
xequeneyucuerivayurieca 
ꞌaixüa que xemüteꞌuꞌuva. 
ꞌAsimemücatemate vahepaü 
xepücayüaca, memütemaivave 
vahepaü xequeneyüaca püta. 
16 Quepaucua xemüyüvave ꞌaixüa 
xemüteyurienicü, yemecü müpaü 
xequeteneuyuri, teüteri hicü 
miemete ꞌaxa memüteyuriecü. 
17 ꞌAyumieme ꞌasixecateyumatepaü 
xepücayüaca, masi ꞌaixüa 
xequetenemaica tita mütinaque 
Tiꞌaitame. 18 Xepücatarüvetüveni 
vinucü. Müpaü tiyurienetü 
pürucuyaneni xeicüa. Masi 
ꞌIyaricü xequenehüpüneni püta. 
19 Quepaucua xemüteyutahüave, 
Cacaüyari cuicarieya 
xequeneuticuica, nüavari Cacaüyari 
hepaüsita manuyüne, cuicari 
ꞌIyarisie timieme hepaüsita 
manuyüne xequeneuticuica, 
xeꞌinüavatü Tiꞌaitame yuꞌiyarisie. 
20 Yuheyemecü naimecü 
pamüpariyusi xequenepitüaca 
Cacaüyari mütaꞌuquiyari, 
Tatiꞌaitüvame Quesusi Cürisitusüa 
xemümiemetecü.
Xeyuxevitü yaxequetenecahuni
21 Xeyuxevitü yaxequetenecahuni 
xemüteheiyehüviricü Cürisitu.
22 ꞌUcari yaxequetenecahuni 
xecünama que memaitüca, 
yaxeicüa que xemütecahu 
Tiꞌaitame tiꞌaitacacu. 23 ꞌUqui ꞌuca 

ꞌEpesutari 5
muꞌuya canihücütüni, yaxeicüa 
Cürisitu memüyutixexeüriva 
vamuꞌu canihücütüni. Mücüta 
canihücütüni que müꞌane 
yuvaiyari mutavicueisitüa. 
24 Memüyutixexeüriva 
yamecatenicahuni que mütiꞌaita 
Cürisitu. Müpaürita yaxeicüa ꞌucari 
yamequetecahuni que memaitüca 
vacünama sepa que mütitita.
25 Xeme ꞌuquisi 
xequenivanaquiꞌerieca yüꞌüitama, 
Cürisitu mütivanaquiꞌeripaü 
memüyutixexeüriva, müyuyetuapaü 
mümierienicü vahesie mieme. 
26 Yuhesie mieme müvapatacü 
müpaü tiniuyurieni, vaꞌitietü 
hacü niuquicü. 27 Müpau 
pütiuyuri yücümana, 
yühüxie müvatiꞌuitüanicü 
memüyutixexeüriva visi 
meꞌaneneme, mecaheucuyüyüvime, 
mecaheuviviravime, sepa 
tita müpaü mütiꞌane, masi 
memüpasiecacü püta 
vahesie mücarahüivanicü. 
28 Yaxeicüa neuyeveca ꞌuquisi 
memüvanaquiꞌeriecacü yüꞌüitama, 
yuvaiyari memütenaquiꞌeriepaü. 
Que müꞌane minaquiꞌerie yüꞌüya, 
mücü caniyunaquiꞌerieca. 29 Tevi 
hasuacu pücaꞌiꞌuxie yuvaiyari, 
masi piveriya piquemaritüa. 
Cürisitu yaxeicüa püvayurie 
memüyutixexeüriva, 30 vaiyarieya 
memühümecü. Vaiyarieya 
ꞌumeyarieya tepühüme tame. 
31 Que maine, ꞌAyumieme tevi 
püyupata, yuquemasi yuvarusi 
vahesüa püyeyani, yüꞌüyasie 
pütiviya. Memüyuhutacai xei 
vaiyari mepacüne meyuxevitü. 
32 ꞌIcü niuqui masi canitürücaüyeni, 

ꞌEpesutari 5 ,  6
sepa müꞌaviesiecai. Cürisitu 
hepaüsita memüyutixexeüriva 
vahepaüsita nepaine. 33 Mericüte 
xemeta yuxexuitü yunaitü 
yüꞌüitama xequenivanaquiꞌerieca 
xemüteyunaquiꞌeriepaü. ꞌUcari 
meta, mequetevareuyehüvirieca 
yücünama.6  Türi xequenivaꞌenieca 
yuꞌuquiyarima Tiꞌaitamesie 
xeteviyatü. Müpaü xüca 
xeteyurieca püheiserie. 
2 Quetinivareuyehüvirieca 
ꞌaquemasi ꞌavarusi que maine, 
mücü ꞌaisica caniveꞌemetüni. 
Müpaü paineta quename tixaütü 
tipitüarieni, müpaü haitü, 3 Müpaü 
petiyurienetü ꞌaixüa pepüꞌitüarieni 
ꞌepepüreutevini cuiepa, haitü.
4 Xemeta xemüvaꞌuquiyarima 
xepücavahaxüatüaca yütüriyama. 
Masi xequenivaveriyani 
xetevaꞌüquitüatü xevaraꞌimaiyatü 
que müreuyevese yamütiyurienicü 
Tiꞌaitamesie tiviyatü.
5 Teꞌuximayatamete 
xequenivaꞌenieca müme 
memüxecusiyarima cuiepa, 
xeheumamatü xeꞌutiyüyüacatü. 
ꞌAixüa ꞌiyaricü xeteꞌuximayatü, 
Cürisitusie mieme masi 
xecateniꞌuximayacacuni. 6 Vahüxie 
xeicüa xepücateꞌuximayaca 
teüteri xevanaquiꞌaritüanique. 
Masi Cürisitusüa miemete 
teꞌuximayatamete 
xemühümecü, yuꞌiyaricü 
yaxequeteneyurieca tita mütinaque 
Cacaüyari. 7 Xeyuvaüriyatü 
xequeteneꞌuximayaca, que 
müꞌane Tiꞌaitamesie mieme 
mütiꞌuximayapaü xeyüatü, teüteri 
vahesie mieme pücatixaü. 8 Müpaü 

400

xequetenemaica, yuxexuitü 
ꞌaixüa que memüteyurie, 
müpaü mecatenipitüariecuni 
Tiꞌaitame yativapitüacacu, sepa 
teꞌuximayatamete memühüme, sepa 
memüyunüꞌa.
9 Xemerita xemüvacusiyarima, 
yaxeicüa xequenivayurieca. 
Xequeteneuhayeva 
xevamarivecatüatü, müpaü 
xetemaitü, que müꞌane 
müvacusiyari müxecusiyari 
ꞌaxeicüa, mücü taheima pacave 
Tiꞌaitametütü, yücü pücativaxeiya 
teüteri.
Cacaüyari que mütivaꞌixiparatüa 
yucuyaxima
10 ꞌImatürieca neꞌivama, 
Tiꞌaitamesie xeteviyatü 
xequenetürücariyarieca, 
que müꞌane mütürücaüye 
xetürücariyacacu. 11 Cacaüyari que 
mütivaꞌixiparatüa yucuyaxima, 
mücücü xequeneyucuhaꞌaritüaca 
cuyacü, xemüyüvavenicü 
xemütiꞌucacü xecacuyuitüarietü 
Cauyumarie ꞌirümarieyasata. 
12 Tameri teüteri tevarayeꞌunietü 
tepücatacuitüve. Masi teꞌaitamete, 
heiserie hexeiyamete, müme 
memüteꞌaita ꞌena yüvipa naisarie 
cuiepa, ꞌiyarite memüyucuitüve 
tita ꞌaxa mütiꞌanesie mieme 
muyuavisie memuxuave, müme 
tevarayeꞌunietü püta tepütacuitüve. 
13 ꞌAyumieme xequenanuꞌüi 
Cacaüyari cuyaximama vatepüa 
naime. Mücücü xecaniyüvaveni 
xemeyeꞌuniecacü sepa tucari 
ꞌaxa müꞌane, xecaniyüvavecuni 
xemütiꞌunicü xecacuyuitüarivatü, 
naime xeꞌayeꞌatüame. 

401
14 ꞌAyumieme ꞌaxequenetiꞌuca 
ꞌaixüa. Cuya que mürayuhüa, 
xemeta tita yuri müraine 
xequenecuxatani. Cuya tepüa 
que müranacatücü yutavie capa 
ꞌuꞌaxienicü, xemeta heiseriemecü 
yaxequetenecahuni. 15 Yucacaisie 
que müreuquexüa, xemeta 
xequeneyucuhaꞌaritüaca niuqui 
ꞌaixüa manuyünesie xeteviyatü, 
ꞌaixüa que temütexeiyarie 
manuyünesie. 16 Mücü meta, 
ꞌeyeume que müracaxuꞌu cümana 
müyucunarüma, xemeta yuri 
xequeteneꞌerieca. Müpaü 
xepüyüvaveni xemitünicü naime 
ꞌaxa mütiucaꞌiyari ꞌürüteya 
mütaivave. 17 Cuya yumuꞌusie 
tepüa que müranaquesa, xemeta 
müpaü xequetenemaica, 
xemutavicueisitüariecü. ꞌIxipara 
que müracueꞌe, Cacaüyari niuquieya 
xehexeiyatü xequeneyucuitüveni, 
ꞌIyari que mütiyumiene mücücü. 
18 Naimecü xequeneyunenevieca 
xequenevavirieca. Yuheyemecü 
nenevieri xequenepitüaca ꞌIyarisie 
xeteviyatü. Müpaü xemüteyuriecacü, 
xequeneyühütüaca, yemecü 
xepücatehayevani xeꞌivavirietü 
Cacaüyari yunaime teüterimama 
vahesie mieme. 19 Nehesie 
miemeta xequeneyunenevieca, 
niuqui nemüpitüariecacü 
quepaucua nemütaniuni, 

ꞌEpesutari 6
nenetatuatü nemihecüatanicü 
tita mütiꞌaviesiecai niuqui ꞌaixüa 
manuyüne hepaüsita. 20 Mücüsie 
mieme necaniniucametüni 
sepa tepüacü nemanutahüiya. 
Xequeneyunenevieca 
nemünetatuanicü niuquisie mieme, 
que müreuyevese nemütaniunicü.
Vaürisica que 
mütivareutanüꞌairiexüa
21 Yaxemütemaicacü 
xemeta que nemüranayemie 
que nemütiyuriene, naime 
yacatinixetaxatüamücü Tiquicu. 
Mücü canitaꞌivatüni teminaquiꞌerie. 
Tiparevivame yamüticamie 
canihücütüni Tiꞌaitamesie 
mütiviya.
22 ꞌAyumieme xehesüa 
nepenunüꞌani yaxemütemaicacü 
que temüteꞌanayecü, xeꞌiyari 
mütuicariecacü.
23 Cacaüyari mütaꞌuquiyari, 
Tiꞌaitame Quesusi Cürisituta 
xüca mevapitüaca ꞌivamarixi 
memücaꞌuximatüariecacü 
yuꞌiyarisie, xüca mevapitüaca 
memüyunaquiꞌeriecacü 
yuri meteꞌerietü. 24 ꞌAixüa 
mequeteꞌuꞌiyarini müme 
yuheyemecü meminaquiꞌerie 
Tatiꞌaitüvame Quesusi Cürisitu 
vahesie mieme yunaime vahesie 
mieme. 

PIRIPUTARI
Que Mütivarunüꞌairi Papuru

 
Vaürisica
1  Papuru Timuteumatü 
tecanixevaüritüaca, 
teꞌuximayatamete tehümetütü 
Cürisitu Quesusisie mieme. Yunaitü 
Cacaüyarisie mieme xemupasie 
Cürisitu Quesusisie xeteviyatü 
Piripusie xemütama teꞌüviyamete 
teparevivamete, yunaime 
tecanixevaüritüaca. 2 Cacaüyari 
mütaꞌuquiyari, Tiꞌaitame Quesusi 
Cürisitumatü xüca ꞌaixüa 
meteꞌuꞌiyarini xehesie mieme, 
xüca mexepitüaca yuꞌiyarisie 
xemücaꞌuximatüariecacü.
Papuru que mütiyuneneviecai 
yuri memüteꞌerie vahesie mieme
3 Pamüpariyusi necanipitüaca 
necacaüyari quepaucua 
nemüxehaꞌerivani. 4 Quepaucua 
nemivavirie yunaime xehesie 
mieme, nenetemavietü 
necaninenenevieca neheyemecü. 
5 Pamüpariyusi necanipitüaca 
xeme tame temütaxevicü hicü 
tanaitü niuqui ꞌaixüa manuyüne 
tecuxatatü yaxeicüa matüaripaü. 
6 ꞌIpaü yuri netiniꞌerieca, que 

müꞌane misutüa xecuyuitüvatü 
ꞌaixüa xemüteyuriecacü, mücütütü 
catinayeꞌatüamücü tita mütiyuriene 
tucari ꞌayeꞌayu quepaucua Cürisitu 
Quesusi munuani. 7 Caniheiserietüni 
ꞌipaü nemütinemaicacü yunaime 
xehepaüsita, nemüxenaquiꞌeriecü 
ꞌaixüa ꞌiyaricü. Xeme neta tanaitü 
tepütaxevi tetemaitü ꞌaixüa 
que mütiucaꞌiyari Cacaüyari, 
neꞌanutahüiyacacu niuqui 
ꞌaixüa manuyünesie mieme 
neꞌutaniucacacu neꞌihecüatüatü 
niuqui que mütiheiserie. 
8 Cacaüyari catinihecüatani que 
nemütixexeiyamücü yunaime, 
Cürisitu Quesusipaü netinemaitü. 
9 ꞌIpaü necatininenenevieca, xeme 
masi yemecü xeteyucanaquiꞌerietü 
xemacünecü heiseriemecü 
xetemaivavetü, nai xetemaitü que 
müreuyevese yaxemüteyuriecacü, 
10 xemüyüvavenicü xemipatacü 
tita ꞌaixüa mütiꞌane tita ꞌaxa 
mütiꞌane que xemüteꞌimate. 
Müpaü xeteyurieyu, tucari 
ꞌayeꞌayu quepaucua Cürisitu 
munuani canimasiücücamücü que 
xemücateseviximarieca, xehesie 
que mücarahüivani. 11 ꞌAna 

402

403
heiserie xecanipitüariecacuni, 
que mütiyupitüva Quesusi 
Cürisitu. ꞌAna mücücü visi ꞌanetü 
canayeitüariemücü Cacaüyari, 
ꞌaixüa catinicuxaxasivamücü 
hepaüsitana.
Xüca neꞌayeyurini Cürisitu ꞌaixüa 
canicuxaxasivamücü, que mutayü
12 Neꞌivama 
nepütixetaxatüaniqueyu que 
nemüranayetüa hepaüsita, müpaü 
xemütemaicacü, ꞌaixüa puyü 
masi vaüca müꞌenierienicü 
niuqui ꞌaixüa manuyüne. 
13 Yunaitü cuviyexunu quita 
miemete hipatüta yunaitü müpaü 
mepütehetima quename Cürisitusüa 
nemiemetütü neꞌanutahüiya. 
14 ꞌIvamarixi ꞌesivatücacu 
yunaitü menesihaꞌerivatü que 
nemüranutahüiya, Tiꞌaitamesie 
meteviyatü mecaniyuvaüriyani 
masi vaüca Cacaüyari niuquieya 
memücuxatanicü mecaheumamatü 
meyutatuatü.
15 Hipatü siepüre ꞌasita meꞌütesatü 
meyucuicutü mepütecuxata 
Cürisitu hepaüsita, hipatü püta 
ꞌaixüa meteꞌuꞌiyaritü mepütecuxata. 
16 Müme menesinaquiꞌerietü 
mepütecuxata müpaü metemaitü, 
ne niuqui ꞌaixüa manuyünesie 
mieme nemutaniucacü, ꞌayumieme 
nepüyüane. 17 Hipatü püta 
mepütehecüata Cürisitu hepaüsita 
mevaraꞌivacutü hipame, vaꞌiyari 
cayuxevicacu. Que memüteyurie, 
müpaü mepütecuꞌeriva, masi 
vaüca nepüꞌuximatüarieca 
neꞌanutahüiyatü. 18 Sepanetü 
que memüteyurie, Cürisitu 
canicuxaxasivani. Ne ꞌayumieme 

Piriputari 1
nepünetemavie, sepa memütecuxata 
yacü xeicüa meyüatü, sepa yuricü 
meyuvaüriyatü memüyüa.
Mücü meta, nepücatihayevani 
nenetemavietü. 19 Müpaü 
nepütimate, ꞌicü naitü ꞌaixüa 
püyüni nemütavicueisitüarienicü 
xeyuneneviecacu xeme, Quesusi 
Cürisitu ꞌiyarieya nesituicacacu. 
20 ꞌIpaü yemecü yuri nepütiꞌerie 
netaꞌicuevatü, ꞌuxaꞌatüni varie 
nepücateviyasitüarieni. Masi 
Cürisitu que mütiveꞌeme 
canimasiücücamücü yaxeicüa 
meripaipaü. Menesixeiyatü 
nevaiyarisie que nemütiuyeica 
nenetatuatü, teüteri müpaü 
mecatenimaicacuni sepa 
nemayeyurini sepa nemumü. 
21 Sepa nemayeyuri, Cürisitu 
ꞌaixüa canicuxaxasivamücü. Sepa 
nemumü, masi ꞌaixüa caniyümücü. 
22 Nevaiyarisie neꞌuyeicacacu 
xüca tixaütü tiutixuavere 
netiꞌuximayacacu, quesü yüni. 
ꞌAsinepücatimate que müꞌane masi 
ꞌaixüa müyüniqueyu. 23 ꞌEsimacuyeva 
nepüyüane. Nepünevaüriya 
nemüyemiecü Cürisitumatü mana 
nemeyeicanicü. Müpaü masi 
ꞌaixüa püꞌaneniqueyu. 24 Perusü 
xehesie mieme caneuyeveca masi 
nemünehayevacü ꞌena nevaiyarisie 
netiviyatü. 25 Hicürixüa nepüretima 
que nemütiyurieni, müpaü 
necatinimaica nemünehayevanicü. 
Yunaime xehesüa 
necaninehayevamücü nexeparevietü 
masi vaüca xemüyüvavenicü, 
xemüyutemamaviecacü yuri 
xeteꞌerietü. 26 Müpaü xüca 
netiyurieneni, Cürisitu Quesusisie 
xeteviyatü yemecü xepüyüvaveni 

Piriputari 1 ,  2
ꞌaixüa ꞌane xemütemaicacü 
xenesihaꞌerivatü, quepaucua 
xehesüa nemunuani tavari.
27 ꞌIpaü xeicüa xequeteneyurieca, 
que müreuyevese yamütiyurienenicü 
heixeiyatü niuqui Cürisitu 
hepaüsita ꞌaixüa manuyüne, 
müpaü xequeteneuꞌuvani cuiepa. 
Xüca müpaü xeteyurieca, sepa 
xehesüa nemeyeicani nexexeiyatü, 
sepa tevapai nemeyeica 
xehepaüsita neꞌenatü xeicüa, 
müpaü necatinimaicamücü 
xemüseseüyenicü ꞌiyari xehexeiyatü 
müyuxevi, yaxeicüa xetecuꞌerivatü 
yunaitü xemüyucuitüvecü capa 
xeꞌunavaiyarienicü titasie yuri 
xemüteꞌerie niuqui ꞌaixüa manuyüne 
que maine, 28 xepücaꞌutiyüyüacani 
quepaucua müme memüxeꞌayeꞌunie 
memüxemariutani. Müpaü 
xeteyurietü ꞌinüari 
xenacünicuni vahepaüsita, que 
memüteheuyexüriyani. Xemeta 
yuhesie mieme ꞌinüari xepacüne 
que xemütetavicueisitüarieni 
Cacaüyari xetavicueisitüayu. 
29 Cürisitusüa xemümiemetecü 
xepupitüarie yuri xemüteꞌeriecacü 
hesiena, masisü cuxi xepupitüarie 
xemütecuinitüarieni hesiena 
mieme. 30 Yaxeicüa nehepaü 
xequeteneyucuitüveni hicü, que 
xemünetexeiyacai yanetinemieneme, 
hicüta que xemüteꞌenana quename 
yanetinemiene.
Cürisitu tixaütü catihücütütü 
que müratüa, ꞌarique 
veꞌeme que müratüa
2  Caniyuritüni, Cürisitusie 
teteviyatü tecanituicarieca 
tecaninütüarieca que 

404
temütetacanaquiꞌerie, ꞌIyarimatü 
tecanitaxevini tanaitü, 
tetenitacanenimayaca que 
temüteꞌuꞌiyari. 2 ꞌAyumieme 
nepaine, xüca müpaü 
ꞌaneni, xequenenayeꞌatüa 
xenesitemavieriyatü. Yaxeicüa 
xequeteneyumaica, yaxeicüa 
xequeteneyucanaquiꞌerieca, 
yuhepaü xequetenecuꞌerivani, 
xequeneyuvaüriyani yuꞌiyarisie 
xemüyuxevinicü. 3 Hipame 
xevaraꞌivacutü xepücayüaca, 
teüteri xehepaüsita ꞌaixüa 
memutiyuanenicü xeicüa 
xepücayüaca. Vavemete 
masi xequenivaꞌerieca 
hipame, xeme püta tixaütü 
xecatehümetüme xequeneyuꞌerieca 
yücümana. 4 Yuxexuitü xeme 
xepücatecuvautüveni tita 
xehesie mütimieme xeicüa. Tita 
hipame vahesie mütimieme püta 
xequetenecuvautüveni.
5 ꞌIpaü xequeteneyumaica 
yuꞌivama xevaraꞌerivatü que 
mütiyumate Cürisitu Quesusisie 
tiviyatü.
  6 Cacaüyari que müꞌane,
Mücü yaxeicüa püꞌanecai.
Peru müpaü pücaticuꞌerivacai
Quename ꞌaixüa yüniqueyu
Xüca Cacaüyaripaü veꞌeme
ꞌAyuyeitüanique,
Sepa müyüvecai.
  7 Catiniuhayeva
Heiserie hexeiyatü
Que müꞌane vaüriyarica
Mütiꞌuximayapaü ꞌanetü
Nayuyeitüani.
Teüteri vahepaü ꞌanetü
Nayani.
  8 Mericüsü

405
Xeiyarietü
Tevipaü ꞌanetü
Tixaütü catihücütütü
Canayuyeitüani.
Yacatinicamiecaitüni
Sepa mumü,
Curuxisie caniumierieni.
  9 ꞌAyumieme Cacaüyari
Veꞌeme caneyeitüani.
Canipitüani
Visi mütimarivanicü
Que müꞌane mühücü
Hipatü que memücatemarivapaü.
  10 ꞌUxaꞌatüni varie
Quepaucua Quesusi
Mütahüavarieni
Que müꞌane mühücü,
Müpaü que mütimariva
ꞌAna yunaitü
Mecanicatunumaꞌuicuni
Nenevieri mecanipitüacuni
Taheima memütama
Cuiepa memütama
Cuietüa memütama,
  11 Yunaitü
Mecaniyutahecüatacuni,
Que memüteheitima
Quesusi Cürisitu
Quename Tiꞌaitame hücü,
Meꞌutiyuatü.
ꞌAna ꞌaixüa canicuxaxasivamücü
Cacaüyari mütaꞌuquiyari.

Cuiepa memütama que 
temütevahecüatüa
12 Xemeta nenaquiꞌerima, müpaü 
nepütixetahüave, yuheyemecü 
yaxetenicahucaitüni xehesüa 
neheyeicacacu. Hicü tevapai 
neheyeicacacu masi vaüca 
peuyevese yaxemütecahunicü 
Cürisitupaü. Yaxequeteneyurieca 

Piriputari 2

que müreuyevese 
yaxemüteyuriecacü mexi 
xetavicueisitüariexime, peru 
xeheumamatü xeꞌutiyüyüacatü. 
13 Cacaüyari canihücütüni que 
müꞌane yamütiyuriene xesata, 
xecuyuitüvatü xemüyuvaüriyanicü, 
ꞌarique meta yaxemüteyuriecacü. 
Que mütixecuyuitüva 
yacatiniyümücü que mütinaque.
14 Müpaü nai yaxequetenecahuni, 
xecaniuquixietü niuqui 
xecaxüatüatü. 15 Müpaü 
xeteyuriecacu, xehesie 
pücarahüivani, xepücaꞌinüca tita 
ꞌaxa mütiꞌane. Masi Cacaüyari 
nivemama xecanacünicuni, 
xepücaseviximarieca teüteri 
vasata xeꞌuꞌuvatü vaꞌiyari 
mütutuni memeuyexüri. Vasata 
xeꞌuꞌuvatü xecanivahecüariviyani, 
xuravesixi que memütehecüarivie 
cuiepa. 16 Niuqui xecanexeiyani 
varanutanieritüvame. ꞌAyumieme 
ꞌaixüa ꞌane netinimaicamücü 
nexehaꞌerivatü quepaucua 
tucari mayeꞌani, quepaucua 
Cürisitu munuani. Xehesie 
catinimasiücücamücü ꞌana, 
xüanacüa que nemücatiunanausa 
xüanacüa que nemücatiꞌuximaya. 
17 Xeme yuri que xemüteꞌerie, 
Cacaüyari xecanayexeiya 
yaxeicüa que müꞌane mavari 
müvevi meixeiyapaü yucacaüyari. 
Hesiena mieme xeteniꞌuximayaca. 
Xüca neꞌumierieni müpaü yuri 
xemüteꞌeriecacü, nexuriyacü xüca 
xemavari ꞌuxurimarieni, mücücü 
necaninaquiꞌacamücü. Xeme 
yunaitü que xemüteyutemamavie, 
ne xehepaü necaninetemavieca. 
18 Mericüte xemerita yaxeicüa 

Piriputari 2 ,  3
xequeneyutemamavieca, ꞌaxeicüa 
temütatemamaviecacü.
Timuteu ꞌEpapüruritu que 
memüteyurieniquecai
19 Tiꞌaitame Quesusisie netiviyatü 
ꞌipaü nepüticuꞌeriva, yareutevitü 
xehesüa nepenunüꞌani Timuteu, 
neꞌiyarisie nemütürücariyarienicü 
neretimaime xehepaüsita. 
20 Xeime nepücahexeiya hepaüna 
tiucaꞌiyarime, mücü xeicüa ꞌaixüa 
ꞌiyaricü caniyuꞌiyaritüacamücü 
xehesie mieme. 21 Hipatü 
yunaitü tita vahesie mütimieme 
xeicüa metenicuvautüveni, tita 
Cürisitu Quesusisie mütimieme 
mepücatecuvautüve. 22 Xeme 
xepimate ꞌiya, que mütiꞌinüasie 
que mütimasiücü, xepütemate 
nehamatü que mütiꞌuximaya niuqui 
ꞌaixüa manuyüne tetecuxatacacu, 
ranive yuquemasimatü 
mütiꞌuximayapaü. 23 ꞌAyumieme 
ꞌipaü nepüticuꞌeriva, nepenunüꞌani 
cuitü neretimaime que mütiyüni 
nehepaüsita. 24 Tiꞌaitamesie 
netiviyatü yuri nepütiꞌerie cuitüva 
nemüyemiecü neta.
25 Müpaüta netinicuꞌerivani, 
peuyevese taꞌiva nemanunüꞌanicü 
xehesüa ꞌEpapüruritu. Mücü 
nehamatü catiniꞌuximayaca, 
tahamatü tecanicuyaxitüni. 
Xeme xecaneiyenüꞌani 
nehesüa münesipareviecacü 
que müreuyevecai. 
26 Yunaime nixexeiyamücüni, 
niyuhiveriecaitüni xemuꞌenanacü 
que müticuyecai. 27 Tasüari 
catinicuyecaitüni, ꞌesivatücacu 
caniumüni. Masi Cacaüyari 
nitinenimayata, ꞌaxeicüa 

406

nesinenimayatü neta, capa 
nenetihiverieme tavari 
nenetihiveriecacü. 28 ꞌAyumieme 
necaninevaüriyani nemenunüꞌanicü 
xemüyutemamaviecacü 
xeme tavari xeꞌixeiyatü, neta 
necanehiverietü nemayanicü. 
29 Hicüri xequeneutanaquiꞌerie 
Tiꞌaitamesie xemüteviyacü, 
vaüca xequeneyutemamavieca 
xeheꞌerivatü. Müya memüꞌanene 
vavemete xequenivaꞌerieca. 
30 Cürisitusie mieme tiꞌuximayatü 
caniumüni tüma. Yücümana 
caniyucuerivayuriecaitüni 
meyeꞌatüanicü que müreuyevecai xe
münesiparevieniquecaicü.
Heiserie nepexeiya que mütivaiyacü
3  Mücü meta neꞌivama, 
xequeneyutemamavieca 
Tiꞌaitamesie xeteviyatü. Tavari ꞌipaü 
netixeꞌutüirietü, nepünevaüriya, 
niuquicü nepücaꞌuxive. ꞌAixüa 
caniyümücü masi xehesie 
mieme xecuerivaꞌanenecacu. 
2 Xequeneyucuerivayurieca 
müme nemüvaxatacai ꞌaxa 
memüteyurie vahepaüsita, müme 
süicüri vahepaü memücaꞌitiyatüca, 
müme vahepaüsita. 
Xequeneyucuerivayurieca que 
memütexeꞌinüaritüacu vitequiyacü. 
3 Tame püta Cacaüyari ꞌinüarieya 
tepexeiya, tame püta tepühüme 
Cacaüyari temayexeiya ꞌIyari 
que maine. Tame taheyemecü 
tecaninaquiꞌaca Cürisitu Quesusisie 
temüteviyacü. Mücü meta, yuri 
tepücateꞌerie herie miemesie. 
4 Müme que memüꞌanene herie 
miemesie yuri memüteꞌerie, neta 
müpaü necaniꞌaneni. Xüca xevitü 

407
müpaü ticuꞌerivani quename yüve 
herie miemesie yuri mütiꞌeriecacü, 
ne masi necaniyüveniqueyu. 
5 Neꞌutinuivaca ꞌatahairieca 
tucarisie necaniuꞌinüasieni 
Huriyusixi vaxitequiyacü. 
ꞌIxaheri teüteriyari vahesie 
Venicamini nuivariyarisie 
necaniyeyani. Hepürayu teviyari 
necanihücütüni Hepürayusixi 
vahesie nemüyetüa. ꞌInüari 
niuquiyarisie que nemütiviyacai, 
Pareseu necanihücütücaitüni. 6 Que 
nemütinevaüriyacai yaneticamietü, 
necanivataveveiyacaitüni 
memüyutixexeürivacai. Heiserie 
que nemürexeiyacai ꞌinüari 
niuquiyarisie yaneticamietü, 
nehesie pücarahüivacai yemecü. 
7 Perusü Cürisitusie nemütiviyacü 
müpaü nepütinemate, mücü nai 
netiniutatümaiya, naime cümana 
ꞌaixüa nemüꞌitüarieniquecai. 
8 Mücü meta, sepa que mütitita, 
naitü tiniutatümaiyarieni 
que nemütixeiya, müpaü 
nemütinematecü, masi yemecü 
ꞌaixüa necaniꞌitüariemücü neꞌimaitü 
netiꞌaitüvame Cürisitu Quesusi. 
Mücüsie nemümiemecü ꞌari naime 
netiniutatümaiya. Sepanetü, mücü 
naitü xasi xeicüa canihücütüni que 
nemütixeiya. Necaninevaüriyani 
masi Cürisitu nehexeiyatü 
nemayanicü, 9 hesiena netiviyatü 
yanepütixeiyariecaqueyu xeicüa. 
Necümana heiserie nepücahexeiya, 
ꞌinüari niuquiyarisie yaneticamietü 
heiserie nepücanepitüa necümana. 
Masi heiserie que nemürexeiya, 
Cürisitusie yuri nemütiꞌeriecü 
püta heiserie necanexeiyani, 
Cacaüyari heiserie que 

Piriputari 3
münetipitüa yuri nemütiꞌeriecü. 
10 ꞌIpaü xeicüa nepütinevaüriya, 
nemimaicacü Cürisitu, nehesie 
nemimaicacü türücariyaya 
cümana müranucuquetüarie, ne 
hamatüana temütaxevinicü que 
mütiucuinixü netimaitü, hepaüna 
neꞌanetü nemayanicü mücü 
que ꞌanetü matüa ꞌumierieca. 
11 Necanayeꞌaniqueyu xeicüa 
nemanucuquetüarienicü müquite 
vasata.
Que mütiunanausacai, heꞌivanique
12 ꞌAcuxi müpaü nepücaꞌane, 
ꞌacuxi nepücaꞌayeꞌave. Cürisitu 
Quesusi pünesiꞌuꞌaxixü, neta 
nemiꞌaxenicü tita münetimini. 
ꞌAyumieme nepünemexüitüa, 
yanemürayeꞌanicü. 13 Neꞌivama, 
neꞌayeꞌame nepücaneꞌerie 
cuxi. Peru siqueresü ꞌipaü 
netiniyurieneni, nenetümaiya 
nesutüa mieme, necaninetatuani 
masi hicü nemiꞌaxenicü neyeta 
mieme. 14 Yanetiunanausatü 
nepünemexüitüa nemeꞌivacü, 
Cacaüyari que münetiutaꞌini 
taheima miemecü 
nemüꞌayumiemetünicü Cürisitu 
Quesusisie netiviyatü.
15 Quetapaümetü temüseseüye 
ꞌipaü tequetecuꞌerivani. Xüca 
yücü xetecuꞌerivani, Cacaüyari 
yacatinixehecüatüamücü. 16 Que 
temüteꞌayeꞌaxüavave, müpaü 
yatequetecahuni.
17 Neꞌivama ꞌaxeicüa 
xequeneneꞌüqueni ne que 
nemütiyuriene. Tame ꞌinüari 
tecanihümetüni. Müme 
tahepaü memüteꞌuꞌuva, müme 
xequenivaxeiyani. 18 Yumüiretü que 

Piriputari 3 ,  4
memüteꞌuꞌuva, mecaneyeꞌunieca 
Cürisitu que mütiumierie 
curuxisie. Vahepaüsita müixa 
netinixecuxaxatüvacaitüni, hicüta 
yaxeicüa nepaine neꞌutasuatü. 
19 Müme que memüteꞌayeꞌaxüani, 
menicaꞌunariecuni xeicüa. Yuhuca 
mecanayexeiyani yucacaüyaripaü. 
Visi meꞌaneneme mecaniyuxatani 
quepaucua müpaü memüyüa que 
temüteteviyasitüarie. Cuiepa 
timiemecü xeicüa mecatenaꞌerivani. 
20 Tame püta muyuavisie 
tecaniquiecataritüni. ꞌAyumieme 
tecanicuevieca tasivicueisitüvame 
Tiꞌaitame Quesusi Cürisitu 
ꞌumamiecü. 21 ꞌIya yücü ꞌaneneme 
caneyeitüamücü tavaiyari. Hicü 
tixaü tecatehümetütü ꞌicü 
tavaiyarisie tecaniuꞌuvani. Peru 
ꞌana yuvaiyaripaü ꞌaneneme 
caneyeitüamücü, visi ꞌanetü 
que mütiuyeica mücü. Müpaü 
tiniyuriemücü yütürücariyacü. 
Müpaü titürücaüyetü caniyüveni 
naime yaticamieme mayeitüanicü, 
mücü que mütiꞌaita.
Yuheyemecü xequeneyutemamavieca 
Tiꞌaitamesie xeteviyatü, que mutayü
4  ꞌAyumieme nepaine, 
Tiꞌaitamesie xeteviyatü 
xecacuyuitüarivatü xequeneutiꞌuti, 
nenaquiꞌerima. Müpaü 
nepütixecühüave nexexeiyamütü 
neꞌivama nemüxenaquiꞌerie. 
Xeme xecanihümetüni 
xemünesitemavieritüa, 
xehesie catinimasiücüni que 
nemüreuyehüviyarie. Yaxeicüa 
veꞌeme muma que mütiuhanitüariva, 
neta necanixehexeiyani xeme 
neꞌinüaritüme.

408

2 Neuxei ꞌEuhuriya, neuxei 
Sinitique, vaüriyarica 
necanixepitüaniqueyu yaxeicüa 
xemüteyumaicacü xecaꞌütesatü 
Tiꞌaitamesie xeteviyatü. 3 ꞌEcü meta 
nehamatü yuricü pemicuhanane 
hararu, nepümasitavavirieniqueyu 
ꞌecü pemüvapareviecacü 
mücü ꞌucari. Nehamatü 
ꞌaxeicüa tepütacuitüvecai 
niuqui ꞌaixüa manuyüne 
tecuxatatü, Cüremenitimatü 
hipameta vahamatü nehepaü 
teꞌuximayatamete. Müme 
mepacayasarie quename tucari 
mehexeiya.
4 Mericüte, yuheyemecü 
xequeneyutemamavieca 
Tiꞌaitamesie xeteviyatü. Tavari 
nepaine, xequeneyutemamavieca. 
5 Yunaitü teüteri mequexexeiyani 
xecaꞌayuꞌeririyacacu. Tiꞌaitame hura 
caniuyeicani.
6 Xepücayuꞌiyaritüaca tixaütü 
hepaüsita. Masi naimecü 
xeyunenevietü xeꞌivavirietü 
pamüpariyusi xeꞌipitüatü, 
yaxequeteneutahüavi Cacaüyari 
tita xemüteꞌivavirie. 7 ꞌAna 
Cacaüyaritütü nixepitüacamücü 
yuꞌiyarisie xemücaꞌuximatüariecacü. 
Müpaü tixepitüatü 
caniꞌüviyacamücü xeꞌiyari, 
sepa xeme ꞌasixemücatemate 
que mütiyüveni miꞌüviyanicü. 
Que xemüteyücühüavesie 
canixeꞌüviyacamücü Cürisitu 
Quesusisie xeteviyacacu.
ꞌIcü hepaüsita xequeteneyücühüaveni, 
que mutayü
8 Mücü meta, neꞌivama, naitü yuri 
müraine, naitü müreuyehüviyarie, 

409
naitü mütiheiserie, naitü 
mütiꞌitiya, naitü visi müꞌane, naitü 
ꞌaixüa maine, sepa que mütitita 
xüca ꞌaixüa ꞌaneni xüca ꞌaixüa 
ticuxaxasivani, mücü hepaüsita 
yaxequeteneyücühüaveni xeme.
9 Que xemüteꞌuꞌüquitüarie, 
que xemüteyetuiriyarie, que 
xemüneteꞌuꞌeni, que xemüneteꞌuxei 
yanetiyurienecacu, müpaü 
yaxequeteneyurieca. ꞌAna que 
müꞌane müxepitüa yuꞌiyarisie 
xemücaꞌuximatüariecacü, 
mücü Cacaüyaritütü xehamatü 
caniuyeicamücü.
Piriputari que memüteꞌimicuacai
10 Tiꞌaitamesie netiviyatü 
yemecü nepünetemavie tavari 
xemisutüacü xenesihaꞌerivatü. 
Süricü xepünesihaꞌerivacai, 
masi pumavecai xevitü xeme 
müyüvecai tixaütü mütiyurienicü. 
11 Ne nereuyehüatü nepücahaine. 
Nepüꞌiyamate neꞌiyari ꞌaixüa 
müyünicü necümana, sepanetü que 
nemüranayemie. 12 Nepüꞌiyamate 
tixaü necatihücütütü, vaüca 
nerexeiyatüta nepüꞌiyamate. 
Naimecü yanepüretima 
nemütahuxanicü nemühacamünicü 
vaüca nemürexeiyanicü tixaütü 
nemücarexeiyanicü nepüꞌiyamate. 
13 Naime necaniquemaca Cürisitusie 
netiviyatü, ꞌiya nesitürücariyacacu. 
14 Siepüre ꞌaixüa xepüteꞌuyuri 
nehamatü xeyuxeviriyatü que 
nemütiꞌuximatüariecai.
15 Xeme Piriputari müpaü 
xepütemate que mütiuyü 
quepaucua niuqui ꞌaixüa manuyüne 
musutüarie cuxaxasivatü, 
Maseruniya quepaucua nemeyetüa. 

Piriputari 4
ꞌAna memüyutixexeürivacai 
mepücanesipareviecai. 
Mepücanetemicuacai 
neheixeiyatü nemayanicü, 
xeme xeicüa xepünetemicuacai. 
16 Tesarunicapai neheyeicacacu 
tita nemüreuyehüacai 
xepüneteꞌutanüꞌairi heiva 
hutarieca. 17 Neticuvaunetü 
tavari yaxemüneteminicü 
nepücahaine. Nepüticuvaune tita 
mütixemaquieri püta mayanicü. 
18 Necanitanaquiꞌerieniri 
xeꞌimiquieri naime, 
cananuyuhayevani. Catinayeꞌani 
tita nemüreuyehüacai, ꞌEpapüruritu 
nesiꞌüꞌüitüacu tita xemüteheyenüꞌa. 
Que xemüteꞌuyuri, mücü visi 
muꞌüapaü caninaquiꞌerivani, mavari 
münaquiꞌeriva canihücütüni, 
caninaqueni Cacaüyari. 
19 Mücü meta, necacaüyaritütü 
catinayeꞌatüamücü tita 
xemüteheuyehüaca hepaüsita 
naime, vaüca mürexeiyacü 
visi ꞌaneneme, müpaü que 
mütimasiücü Cürisitu Quesusisie. 
20 Cacaüyari mütaꞌuquiyari ꞌaixüa 
queticuxaxasivani yuheyemecü. 
Caniseꞌini ꞌicü niuqui.
Vaürisica que mütivarunüꞌairiexüa
21 Xequenivavaüritüaca 
Cacaüyari teüterimama yunaime, 
Cürisitu Quesusisie temüteviyacü. 
Nehamatü memuꞌuva taꞌivama 
menixevaüritüaca. 22 ꞌEna 
yunaitü Cacaüyari teüterimama 
mepüxevaüritüa, müme meta 
Sesaxisüa miemete cuviyexunusixi.
23 Tiꞌaitame Quesusi Cürisitu 
xüca ꞌaixüa tiucaꞌiyarini xeꞌiyarisie 
mieme. Müpaü xeicüa caniꞌaneni. 

CURUSETARI
Que Mütivarunüꞌairi Papuru

 
Vaürisica
1  Ne Papuru, taꞌiva Timuteumatü, 
tecanixevaüritüaca. 
Nüꞌariecame necanihücütüni 
Cürisitu Quesusisie mieme, 
müpaü mütinaquecü Cacaüyari. 
2 Tecanixevaüritüaca taꞌivama yuri 
xemüteꞌerie Curusetari, Cacaüyari 
teüterimama xemühüme Cürisitusie 
xeteviyatü. ꞌIpaü teputiyuane, 
Cacaüyari mütaꞌuquiyari 
Tatiꞌaitüvame Quesusi Cürisitumatü 
xüca ꞌaixüa meteꞌuꞌiyarini xehesie 
mieme, xüca mexepitüaca 
yuꞌiyarisie xemücaꞌuximatüariecacü.
Que mütitavaviri Cacaüyari, 
müvapitüanicü memütemaicacü 
ꞌIyarisie timieme
3 Tetanenevietü, taheyemecü 
xehepaüsita pamüpariyusi 
tecanipitüaca Tatiꞌaitüvame Quesusi 
Cürisitu ꞌuquiyarieya, Cacaüyari 
hücütüme. 4 Teniuꞌena yuri que 
xemüteꞌerie Cürisitu Quesusisie, 
que xemütevanaquiꞌerie Cacaüyari 
teüterimama yunaime. 5 Müpaü 
xeteniyurieca ꞌamuvecü tita xehesie 
mieme mütiꞌüviyarie taheima, 

yaxeteꞌicuevietü. Xeme meripai 
xeniuꞌenanani que mütiꞌüviyarie, 
cuxaxasivacacu niuqui ꞌaixüa 
manuyüne que mütivaiyacü. 6 Mücü 
niuqui canixeꞌutaꞌaxiyani. Naisarie 
cuiepa catinitixuaverirümeni, 
canitaverirümeni yaxeicüa 
que mütiuyü xehesüa. Niuqui 
caniusutüarieni ꞌiya tucarisie 
quepaucua xemuꞌenana, 
quepaucua xemütehetima 
yuricü ꞌaixüa que mütiucaꞌiyari 
Cacaüyari, 7 ꞌEpapüraxi que 
mütixeꞌutaꞌüquitüa. Mücü 
tahepaü catiniꞌuximayatametüni, 
tecaninaquiꞌerieca, yacatinicamieni 
Cürisitu parevivameya 
hücütütü xehesie mieme. 8 ꞌIya 
cataniutahecüasitüiya que 
xemüteyucanaquiꞌerie ꞌIyarisie 
xeteviyatü.
9 Yatetemaitü ꞌanapai hicüque, 
tame ꞌayumieme tepücatehayeva 
tetanenevietü xehesie mieme, 
müpaü teteꞌivavirietü Cacaüyari, 
xemühüpünenicü yaxetemaitü 
tita mütinaque Cacaüyari, 
naimecü xetemaivavetü, ꞌIyarisie 
timieme xetemaitü naimecü, 
10 ꞌaxemuꞌuvanicü meta que 

410

411
müreuyevese Tiꞌaitamesüa 
miemete memuꞌuvanicü, 
xeꞌinaquiꞌasitüatü naimecü. 
Tepivavirie mütiutixuxuaverenicü 
ꞌaixüa xeteyuriecacu naimecü, 
xemütivaverirümenicü 
que xemüteꞌimate 
Cacaüyari. 11 Tepivavirie 
xemütürücariyarienicü, 
naimecü xetürücavitü, ꞌiya 
que mütitürücaüye marivetü, 
para xemüyüvavenicü 
xemüteꞌucaꞌenivanicü, 
ꞌexemüteheutevinicü xecahaꞌatü, 
12 xeyutemamavietü pamüpariyusi 
xemipitüacacü taꞌuquiyari. ꞌIya 
yüvemete catanayeitüani, tahesie 
mütinaquenicü tita mütinaqueni 
Cacaüyari teüterimama vahesie, 
hecüaripa meꞌuꞌuvacacu. 
13 Cataniutavicueisitüani Cacaüyari, 
yüriya heiserie mücahexeiyanicü 
tahepaüsita. Cataniupata, que 
müꞌane münaquiꞌerie tatiꞌaitüvame 
mayanicü, nuꞌayatütü. 14 Mücüsie 
teteviyatü tecaniuxünarieni, 
que mütareuyehüviri ꞌaxa 
temüteꞌuyuricü.
Cürisitu mumücü, que 
temüteꞌupitüarie ꞌaixüa 
temütexeiyarienicü
15 Tepücayüvave 
temixeiyacü Cacaüyari, peru 
ꞌiya caniꞌüquisicayatüni. 
Caniveꞌemetüni heiserie hexeiyatü 
tita mütiunetüarie hepaüsita. 
16 Hesiena tiviyatü, naitü 
tiniunetüarieni, tita taheima 
mütimieme, tita cuiepa mütimieme, 
tita temütexeiya, tita temücatexeiya 
meta, vavemete, müme 
memüvaꞌuquiyarima, teꞌaitamete, 

Curusetari 1
müme heiserie memexeiya, naitüri 
tiniunetüarieni ꞌiya ꞌinetüacu. 
Hesiena mieme tiniunetüarienita. 
17 ꞌIya ꞌacaniuyeicacaitüni 
tixaütü catinetüarievecacu 
cuxi. Naitü catiniyuxevini 
ꞌiyasie tiviyatü. 18 Mücü meta, 
tame temütatixexeüriva tevi 
vaiyarieyapaü teꞌanenecacu, ꞌiya 
canitamuꞌutüni, tisutüvame 
hücütütü. ꞌIya müquite 
memanucuꞌuni vamexüacame 
canihücütüni, naimecü veꞌeme 
mayanicü. 19 Cacaüyari que 
mütiyuvaüriya, naitü que ꞌanetü 
mühücü Cacaüyari, mücü 
Cürisitusie ꞌacaniuveni. 20 Müpaüta 
tiniuyuvaüriya, mipatacü naime 
Cürisitu yatiyurienecacu, para 
naitü ꞌaixüa mütixeiyarienicü ꞌiya 
que mütixeiya. Curuxisie yuxuriya 
que mütiutayeuri, pipitüa tita 
cuiepa mütimieme tita taheima 
mütimieme hamatüana ꞌaixüa 
memüteyuxeiyanicü.
21 Xemeta ꞌanapai xepüyupatacai 
xaüsie miemete xeꞌayuyeitüatü. 
Que xemüteyücühüavecai, 
xecaniꞌuxiveꞌeriecaitüni mexi ꞌaxa 
xeteyuriecai. Hicürixüa ꞌaixüa 
xetexeiyarietü xecanayeitüarieni, 
22 ꞌiya tevitütü yuvaiyarisie 
mumücü. Müpaü tiniuyurieni 
müxeꞌayeꞌatüanicü Cacaüyari 
hüxie, hesiena mieme xepasiecacu, 
xecaseviximariecacu, xehesie 
carahüivacacu. 23 Müpaü 
catiniyümücü xücate xeyuhayeva 
yuri xeteꞌerietü, xetesariya 
türücaüyecacu xehetüa, 
xeseiriyarietü xecacuyuaximetü, 
masi xeꞌicuevietü tita mütixata 
niuqui ꞌaixüa manuyüne. 

Curusetari 1 ,  2
Xecaniꞌenieni ꞌiya niuqui, 
canihecüasieca naisarie que 
müranetüarie muyuavitüa. Ne 
Papuru neniuhüritüarieni 
hepaüsitana.
Papuru que mütiuhüritüarie 
nuivarite vahesie mieme
24 Hicüsüari ne 
necaninetemavieca sepa 
nemüꞌuximatüarie xehesie mieme. 
Necaneyeꞌatüani tita müreuyevese 
nemüꞌuximatüariecacü, Cürisitu 
que mütiꞌuximatüarie. Nevaiyarisie 
müpaü netiniyurieneni 
ꞌiya vaiyarieyasie mieme, 
memüyutixexeüriva mehümetücacu. 
25 Ne vaparevivame necanayani, 
Cacaüyari que münetiuhüritüa 
xehesie mieme, ꞌayeꞌarücamecü 
nemüticuxatanicü Cacaüyari 
niuquieya. 26 ꞌIya niuqui 
caniꞌaviesiecaitüni. Tucari 
manucatüasie pücamasiücücai, 
teüteri quepaucua memanuticü 
müpaü mepücatemaicai. Masi 
hicü masiücütü canayani, 
Cacaüyari teüterimama müpaü 
memütemaicacü. 27 Cacaüyari 
niuyuvaüriya müpaü 
mütivaꞌüquitüanicü müme, 
vaücavamecü visi que mütiꞌane 
ꞌicü niuqui müꞌaviesiecai, que 
mütimarive nuivarite vasata. 
Cürisitu xehesie catiniviyani, 
ꞌayumieme xecanicuevieca visi 
mütiꞌane. Mücü canihücütüni 
niuqui müꞌaviesiecai.
28 Tame tecanihecüatani Cürisitu, 
que temütevacuꞌimaiya yunaime 
teüteri, que temütevaꞌüquitüa 
yunaime teüteri tetemaivavetü 
naimecü, temüvarayeꞌatüanicü 

412
yunaime teüteri meꞌayeꞌarücame 
Cürisitusie meteviyame. 
29 ꞌAyumieme netinineꞌuxitüaca, 
yemecü netiꞌuximayatü, ꞌiya 
türücaüyemecü que münetiyuitüa.
2  Neuyeveca xemütemaicacü 
vaüca que nemütineꞌuxitüa 
xehesie mieme, Rautiseyatari 
vahesie mieme meta, 
hipameta queyupaümetü 
memücanesixeiyavave 
vahesie mieme, 2 vaꞌiyari 
mütuicarienicü, memüyutaxevirecü 
meyunaquiꞌerietü, memeucaꞌunicü 
yemecü yametemaitü que 
mütiheiserie, memeitimanicü tita 
Cacaüyari mütiꞌavietacai. Mücü 
Cürisitu canihücütüniri, 3 hesiena 
müꞌaviesiecü nai que müreucave 
Cacaüyari, que mütimate que 
mütimaive. 4 ꞌIpaü nepaine, xevitü 
pücatixeꞌirüviyani visi tiuniutü 
xeicüa. 5 Sepa nevaiyarisie xehesüa 
nemücaꞌuyeica, neꞌiyarisie 
püta xehesüa neniuyeicani 
nenetemavietü, nexexeiyatü ꞌaixüa 
xeteꞌaitüariecame, xeseseꞌime yuri 
xeteꞌerietü Cürisitusie.
6 Quesusi que xemüteyetuiriyarie 
Tiꞌaitametüme Cürisitutüme, yaxeicüa 
hesiena xeteviyatü ꞌaxequeneuꞌuvani. 
7 Hesiena xequeteneviyani cüye que 
mütiviya yunanayarisie, qui que 
mütiviya tesariyasie. Heiseriemecü 
xequeneseiriyarieni yuri 
xeteꞌerietü, xemüteꞌuꞌüquitüariepaü. 
Pamüpariyusi xequenepitüaca 
Cacaüyari, vaücava yuri xeteꞌerietü.
Tucari que mürexeiya yemecü, 
Cürisitusie tiviyatü
8 Xequeneyucuerivayurieca 
capa xevitü xenavanicü, 

413
timaivemepaü ticuxatatü, yacü 
xeicüa tixeꞌirüviyatü teüteri 
que memüteyuyetuiri yuyeiyari, 
hehecuamete cuiepa memütama 
que memüteꞌüquitüarie, peru 
Cürisitu que maine caticuxatatü.
9 ꞌIya vaiyarieyasie ꞌacaniuveni 
naitü que ꞌanetü mühücü Cacaüyari. 
10 Xemeta hesiena xeteviyatü 
xecanayeꞌaxüani. Yunaitü 
memüteꞌaita heiserie memexeiya 
canivamuꞌutüni. 11 Hesiena 
xeteviyatü xecaniuꞌinüaritüarieni 
yacütütü, peru ramamacü que 
mütixitequie pücatixaü. Cürisitu 
püta que mütixeꞌuꞌinüaritüa, 
canixeꞌupitüani xemütehayevacü 
yaxeteyurietü teüteri vavaiyari que 
mütivacuyuitüva. 12 Quepaucua 
xemucaꞌüyarie, hamatüana 
xepucateuqui. Mücü meta, 
quepaucua xemucaꞌüyarie, 
xecananucuꞌuitüarieni, yuri 
xeteꞌerietü quename müpaü 
tixecuyuitüaniquecai Cacaüyari, 
yaxeicüa que mürenucuquetüa 
Cürisitu müquite vasata. 
13 Sepa xemümüquitetücai 
xeheuyexürüvetü 
xecaꞌinüaritüarievavetü 
que xemüteteüteri, ꞌiya 
canixeꞌanutanieritüani 
Cürisitumame. 
Catatineuyehüvirieni naime que 
temüteheuyexürüvecai. 14 Que 
temüteꞌatacaꞌutüa yacütütü 
ꞌaitüaricasie yatemütecahunicü, 
mücü ꞌutüarica hixüapa ꞌuvetü 
que mütaticaꞌunaquecai, Cürisitu 
neyeitüani heihurieca yacütütü, 
yucuruxisie ꞌicürapuximaca. 
15 ꞌIxuriqui müyeꞌipaü nivarevivieni 
müme memüteꞌaita heiserie 

Curusetari 2
memexeiya, vahecüatüatü yunaime 
vahüxie. Curuxisie ꞌuyevietü, 
nivarehapani yuꞌutüma, varaꞌivaca.
Taheima timiemecü 
xequeneyuvaüriyani
16 Xevitü ꞌayumieme 
pücaxexanetani que xemütecuaꞌa, 
que xemüteꞌuyeꞌe, que 
xemüteꞌivevie ꞌixüarari ya mesa 
ꞌixüarariyari ya ꞌuxipiya tucari, que 
xemücateꞌivevie nusu. 17 Mücü tita 
ꞌumüramie ꞌetüriyaya canihücütüni, 
peru que müꞌane ꞌumamie, 
Cürisitu canihücütüni. 18 Xevitü 
pücaxetaveꞌerieca, sepa ꞌiya 
müyuvaüriya müyuꞌusiviecacü, sepa 
müyuvaüriya müvarayexeiyanicü 
Cacaüyari tupirisiximama, sepa 
vaüca müyuꞌiyaritüa yuheinüsi 
hepaüsita. Que müꞌane müya 
müꞌane canihüsierieca, tita 
vaiyarieyasie mütimieme xeicüa 
canaꞌerivani, 19 tamuꞌusie 
cativiyatü. Peru mücü tamuꞌutütü 
canihücütüni que müꞌane 
mütimicua yuvaiyari. Turuyaricü 
tatayaricü canitaxeviriyani 
yuvaiyari mütaverecü, Cacaüyari 
que mütiveriya.
20 Mericüte, Cürisitumatü 
xüca xeꞌucuini, para tavari 
xemücacuyuitüarienicü 
hehecuamete cuiepa memütama 
que memüteꞌüquitüarie, titayari 
ꞌaumü ꞌaxeteꞌuꞌuva cuiepa 
memütama que memütexeꞌaitüa, 
21 Tixaü pepücaꞌicumaüvani 
ꞌicü, pepücaꞌicuaca ꞌiya, 
pepücaꞌimayüani ꞌicü, que 
memutiyuane. 22 Mücü naitü 
canitixümücü mayüiyatücaitü. 
Xepücateyuꞌaitüarinüa teüteri que 

Curusetari 2 ,  3
memüteꞌaita que memüteꞌüquita. 
23 Que memüteyurie, timaiveme 
niuquieyapaü catiniꞌeniüriücüni, 
que memüteyumaiveꞌerie, que 
memüteyuꞌusiviva, carima que 
memiyurie yuvaiyari. Peru que 
memüteyurie, ꞌasimepücayüvave 
para memücatehaꞌerivanicü tita 
vavaiyarisie mütimieme xeicüa.
3  Xüca Cürisitumatü 
xeꞌanucuꞌuitüarieni, taheima 
timiemecü xequeneyuvaüriyani, 
haque meca Cürisitu, Cacaüyari 
serieta ꞌacaitü, mana 
timiemecü. 2 Taheima timiemecü 
xequeneyumaica, cuiepa timiemecü 
pücatixaü. 3 Xeme xecaniucuiniri. 
Que xemüteꞌayeyuyuri, 
xecaniꞌaviesieca Cürisitumatü, 
Cacaüyarisie xemüteviyacü. 
4 Cürisitu canitatucaritüni. 
Quepaucua masiücütü mayani, 
ꞌanata xeme hamatüana 
xemasiücütü xecanacünicuni visi 
müracuꞌanesie.
Que temüteꞌuꞌuvacai meripai, 
que temüteꞌuhecuariyarie
5 ꞌAyumieme müquite 
xequenayuyeitüaca que 
xemütecumaüvacai 
yuvaiyarisie cuiepa timiemecü. 
Xepücaꞌicumaüvani que müꞌane 
mücaxeꞌüya mücaxecüna. 
Xepücateyucahiveꞌerieca. 
Xepücateꞌihiveꞌerieca tita ꞌaixüa 
mücatiꞌanene, tita mücatixepini. 
Que müꞌane mütihiveꞌerie tita 
mücatipinieya, tete ꞌayexeiyamepaü 
caniyüanemücü. 6 Müpaü 
memüteyuriecü, ꞌayumieme 
Cacaüyari haxüa canivapitüamücü 
müme yamemücatecahu. 7 Xemeri 

414

quepaucua müpaü xeteyurietü 
ꞌaxemuꞌuvacai ꞌanapai, yaxeicüa 
yaxecateniyuriecaitüni que 
memüteꞌuꞌuva. 8 Hicü masi 
xequeteneuhayeva que 
xemüteyuriecai naime, que 
xemüteyucaꞌuxiveꞌeriecai, que 
xemüteyuhaxüatüacai, ꞌaxa 
que xemüteyuriecucai, ꞌaxa 
que xemutiyuanecai hipame 
vahepaüsita, niuqui ꞌaxa manuyüne 
que xemütexüatüacai yutetacü. 
9 Xepücateyuꞌitaiyani. Xequenehüva 
mücü tevi müyeꞌi, xecaheꞌerivatü 
que xemüteyuriecai meripai. 
10 Mühecua püta xequenanacatüqui, 
xehecuariyarieximetü yemecü que 
xemüteyurie hicü, xemimaicacü 
Cacaüyari, xeveviecamepaü 
xeꞌanenetü xemacünecü. 11 ꞌIyasie 
tiviyatü sepanetü mücüriyecu 
mühuriyu, sepa muꞌinüasie 
Huriyusixi vaxitequiyacü, sepa 
mücaꞌuꞌinüasie, sepa tahepaü 
mücaniuve, sepa müsitiyatanaca, 
sepa vaüriyarica mütiꞌuximaya, 
sepa müyunüꞌa, Cürisitu naitü 
canihücütüni, yunaime vahesie 
catiniviyani.
12 ꞌAyumieme nepaine, Cacaüyari 
müxeꞌanuyexeicü, teüterimama 
xemühümecü, xemünaquiꞌerivacü, 
xeteyucanenimayatü xequenacüni 
yuꞌiyarisie, mühecua xeꞌanacatütü. 
ꞌAixüa xequeneuyuyurieca, 
xequenayuyeitüa, 
xepücateyucataveꞌerieca, 
ꞌaxequeteneutevini xecahaꞌatü. 
13 Xequeneyunevieca, 
xequeteneuyuyehüvirieca masi, 
xüca xevitü ꞌiniuquimamücüni 
xeime. Tiꞌaitame que 
mütixeheuyehüviri, xemeta 

415
hepaüna xequeneyüaca. 
14 Xeꞌixeviriyatü naime, 
xequeteneyucanaquiꞌerieca, 
xemayeꞌaxüanicü. 15 Cürisitu 
que mütixepitüa yuꞌiyarisie 
xemücaꞌuximatüariecacü, 
quetixeꞌaitüaca xeꞌiyarisie. 
Xecaniutaꞌinierieni yuꞌiyarisie 
xemücaꞌuximatüariecacü, xei 
vaiyari xemühümecü. Mücü meta, 
pamüpariyusi teyupitüvamete 
xequenacüni.
16 Cürisitu niuquieya xehesie 
queheyecani yemecü, naimecü 
xetemaivavecacu. Mücücü 
xequeteneyüꞌüquitüaca 
xequeneyutuicani, Cacaüyari 
cuicarieyacü, nüavari Cacaüyari 
hepaüsita manuyünecü, cuicari 
ꞌIyarisie timieme hepaüsita 
manuyünecü xeteyücühüavetü. 
Xequeneuticuicani, yuꞌiyarisie 
xeꞌinüavatü Cacaüyari, 
pamüpariyusi xeꞌipitüatü. 17 Naime 
sepa tita xemüteyurie, sepa 
xemutiniuca sepa xemütecumaüva, 
naime xequeteneyurieca Tiꞌaitame 
Quesusisüa xemiemetetütü. ꞌIya 
xepareviecacu, pamüpariyusi 
xequenepitüaca Cacaüyari 
mütaꞌuquiyari.
Que müreuyevese 
yamüvayurienenicü hipame, 
xüca hecuamecü ꞌayeyurini
18 ꞌUcari xequenivaꞌenieca 
yücünama, que müreuyevese 
Tiꞌaitamesie xeteviyacacu. 19 ꞌUquisi 
meta, xequenivanaquiꞌerieca 
yüꞌüitama, ꞌaxa 
xepücatevacühüaveni. 20 Türi meta, 
yaxequetenecahuni naime que 
memütexecühüave xeꞌuquiyarima. 

Curusetari 3 ,  4
Tiꞌaitamesie xeteviyacacu, 
müpaü püreuyevese. Müpaü 
xeteyuriecacu, caninaquiꞌaca. 
21 Xeme meta xemüvaꞌuquiyarima, 
xepücavahaxüatüaca yunivema, 
capa meꞌutivaüripienicü. 22 Xeme 
vaüriyarica xemüteꞌuximaya, 
yaxequetenecahuni naime que 
memütexeꞌaitüa xecusiyarima 
cuiepa memütama. Vahüxie xeicüa 
xepücateyurieca vanaquiꞌeriyacü, 
xevanaquiꞌasitüanique 
teüteri. ꞌAixüa ꞌiyaricü püta 
xequeteneꞌuximayaca Tiꞌaitame 
xeteheuyehüvirietü. 23 Sepa 
tita xemüteyurie, yuꞌiyaricü 
yaxequeteneyurieca Tiꞌaitamesie 
mieme, teüteri vahesie 
mieme pücatixaü, 24 müpaü 
xetemaitü, ꞌapuve yuri 
cusiyari. Que mütiunaquixü 
xehesie xemayüitaricü, 
xehesie catininaquisitüamücü 
ꞌiya. Yucusiyarisie mieme 
xequeteneꞌuximayaca Cürisitusie 
mieme. 25 Que müꞌane heiseriemecü 
yamücatiyuriene, mücü 
catinapiniyariemücü que mütiuyuri. 
Cacaüyuri yücü pücativaxeiya 
teüteri.4  Xemeta xemüvacusiyarima, 
que mütiheiserie 
xequetenivapitüaca 
teꞌuximayatamete, yaxeicüa 
xevayurietü, müpaü xetemaitü, 
xemeta taheima xemeixeiyacü 
yucusiyari.
2 Xepücatehayevani 
xeyunenevietü. Neneviericü 
xequenayeneniereni, pamüpariyusi 
xeꞌipitüatü. 3 Quepaucua 
xemüyunenevie, tahesie miemeta 
xequeneyunenevieca, Cacaüyari 

Curusetari 4
quitenie müreuyepienicü tahesie 
mieme, niuqui temütecuxatanicü, 
tita mütiꞌaviesiecai Cürisitu 
hepaüsita temütecuxatanicü. Müpaü 
nemütiyurienecü nepanutahüiya 
hicü. 4 Xequeneyunenevieca 
nemihecüatanicü tita 
mütiꞌaviesiecai, que müreuyevese 
yanemüticuxatanicü.
5 Xetemaivavetü xequeneyüaca 
tacua miemete xevacühüavetü. 
Quepaucua xemüyüvave ꞌaixüa 
xemüteyurienicü, yemecü 
müpaü xequeteneuyuri. 6 Que 
xemütecuxata, ꞌaixüa xeteꞌuꞌiyaritü 
xequetenecuxatani ꞌunacü 
yacütütü, xeniuqui cahamuricacu. 
Xequeteneyüꞌüquitüaca quepaü 
ꞌaixüa müyüni xemüvataꞌeiyacü 
yuxexuime.
Vaürisica que mütivarunüꞌairiexüa
7 Naime que nemütiuyuri 
catinixetaxatüamücü Tiquicu. ꞌIya 
canitaꞌivatüni teminaquiꞌerie, 
tiparevivame yamüticamie 
canihücütüni, tahepaü 
catiniꞌuximayaca Tiꞌaitamesie 
mieme. 8 Xemütemaicacü 
tahepaüsita, xeꞌiyari mütuicarienicü, 
ꞌayumieme necanenunüꞌamücü 
xehesüa, 9 ꞌUnesimumame. Mücüta 
canitaꞌivatüni teminaquiꞌerie, 
yacatinicamieni, xehesüa 
miemetütü. ꞌUva que mütiyüane 
naime mecatenixetaxatüacuni.
10 Canixevaüritüaca ꞌArisitaricu 
nehepaü muviyarie. Maricuxita 
Verunave masuya püxevaüritüa. 
Xepüteꞌaitüarie hepaüsitana. Xüca 
xehesüa nuani, xequeneutanaquiꞌeri. 

416

11 Quesusi meta Cusitu mütiteva 
nixevaüritüaca. Huriyusixi 
vasata, ꞌime xeicüa nehamatü 
meteniꞌuximayaca Cacaüyari 
ꞌena tiꞌaitatü mayanicü. 
Mecanenivaüriyani müme. 
12 ꞌEpapüraxi xehesüa mümieme 
canixevaüritüaca, Cürisitu 
Quesusisie mieme tiꞌuximayatü. 
Yuheyemecü xehesie mieme 
tiniyuꞌuxitüaca yunenevietü, müpaü 
ꞌutaitü, xemücacuyuitüarienicü 
xeꞌayeꞌatü, yemecü xeyuvaüriyatü 
naimecü que mütinaque Cacaüyari. 
13 Necanihecüataniqueyu, caꞌuxetü 
que mütiꞌuximaya xehesie 
mieme, Rautiseyatari vahesie 
mieme, Hierapuritari vahesie 
mieme. 14 Rucaxi canixevaüritüaca 
tiyuꞌuhayemavametütü 
neminaquiꞌerie, Remaxi meta 
püxevaüritüa.
15 Xequenivavaüritüaca ꞌivamarixi 
Rautiseyatari, Nimüpamame, 
müme memüyuyexexeüriva 
quitana vahamame. 16 Quepaucua 
ꞌicü xapa mütiterüvarieni 
xehüxie, xequenivaruhüritüa 
Rautiseyatari memüyuyexexeüriva 
memiterüvanicü mümeta. Rautiseya 
mieme xapa xequeneterüvani 
xemeta. 17 ꞌIpaü xequeteneutahüavi 
ꞌAruquipu, Queneꞌacuerivayurieca 
pemeyeꞌatüanicü ꞌahüritüarica, que 
pemütiuhüritüarie Tiꞌaitamesie 
petiviyatü.
18 Ne Papuru nemamacü 
netiꞌutüatü necanixevaüritüaca. 
Xequenenaꞌerivani 
neꞌanutahüiyacame. ꞌAixüa 
quetiucaꞌiyarini xehesie mieme. 

TESARUNICATARI
Mexüacame Xapayari Que Mütivarunüꞌairi Papuru

 
Vaürisica
1  Papuru Sirivanumatü 
Timuteumatü 
tecanixevaüritüaca Tesarunicatari 
xemüyuyexexeüriva Cacaüyari 
mütaꞌuquiyarisie xeteviyatü, 
Tiꞌaitame Quesusi Cürisitusieta 
xeteviyatü. ꞌAixüa xüca 
meteꞌuꞌiyarini xehesie mieme, 
xüca mexepitüaca yuꞌiyarisie 
xemücaꞌuximatüariecacü.
Tesarunicatari ꞌüquisica 
que memüteꞌacü
2 Taheyemecü pamüpariyusi 
tecanipitüaca Cacaüyari yunaime 
xehesie mieme, texexatatü 
quepaucua temütatineneviva. 
3 Tecatehayevatü yatetenaꞌerivani 
que xemüteyurie yuri 
xeteꞌerietü, que xemüteꞌuximaya 
xeteyucanaquiꞌerietü, que 
xemüteꞌucaꞌeniva xeꞌicuevietü 
Tatiꞌaitüvame Quesusi Cürisitu, 
tacacaüyari taꞌuquiyari hüxie. 
4 Neuxei neꞌivama Cacaüyari 
müxenaquiꞌerie, tepütemate 
xemanayexeiyariecü. 5 Müpaü 
tepütemate taniuqui ꞌaixüa 

manuyüne xehesüa mücanuacü 
niuquicü xeicüa. Türücariyacü 
püta punua, ꞌIyari Mütiyupatacü 
punua, yuricü tetetamaicacu punua. 
Xeme xepütemate xesata que 
temüꞌanenecai xehesie mieme.
6 Xeme xetasiꞌüquetü 
xenacüne, Tiꞌaitameta xeꞌüquetü 
xepacü. Xepitanaquiꞌerie niuqui 
vaüca xeꞌuximatüarietüvetü, 
xeyutemamavietü siepüre ꞌIyari 
Mütiyupata que mütixetemavieriya. 
7 Müpaü xeyüatü ꞌüquisica 
xenacüne yunaime yuri 
memüteꞌerie vahesie mieme, 
Maseruniyatari ꞌAcaiyatarita. 
8 Xehesüa putiraurüca Tiꞌaitame 
niuquieya. Cacaüyarisie yuri que 
xemüteꞌerie xeme, Maseruniyasie 
ꞌAcaiyasie xeicüa pücaticuxasiva, 
masisü naisarie tinicuxasivani. 
ꞌAyumieme tixaüri pücareuyevese 
tame temütiniunicü. 9 Mümetütü 
tahepaüsita metenicuxatani quetütü 
reyü quepaucua tame xehesüa 
temetaꞌaxüa, que reyü quepaucua 
taꞌaurie xemaxürie, quepaucua 
Cacaüyarisie xemüteꞌuviyaxü 
tetexi xevarucuꞌeirieca, 
xemüteꞌuximayacacü Cacaüyari 

417

1 Tesarunicatari 1 ,  2
mayeyuri yuricü ꞌamuyeicasie 
mieme, 10 xemicueviecacü Nuꞌaya 
taheima macaneni. Cacaüyari 
yunive nanucuquetüani müquite 
vasata. Quesusi canihücütüni que 
müꞌane mütasiꞌutavicueisitüa haxüa 
mayeꞌaxime mücatasiꞌaxixüanicü.
Papuru que mütivapareviecai 
Tesarunicatari
2  Neuxei taꞌivama, xemetütü 
müpaü xepütemate, xüanacüa 
pücaꞌuyü quepaucua xehesüa 
temuꞌaxüa. 2 Sepa temüteꞌucuinixü 
xehesüa tecataꞌaxüavavetü cuxi, 
sepa ꞌaxa temütecühüavarüvacai 
Piripusie, xeme que xemütemate, 
tacacaüyarisie teteviyatü 
tepücamamacai, ꞌayumieme 
tetenixeꞌutaxatüani Cacaüyari 
niuquieya ꞌaixüa manuyüne 
cui teteꞌuxitüarietü. 3 Que 
temütexetuica, temeuyexürüvecü 
temücaꞌitiyatücacü tepücatecuxata 
teteꞌirüvietü, 4 masi Cacaüyari 
que mütatiutaꞌinüataxü 
temühüritüariecacü niuqui 
ꞌaixüa manuyüne hepaüsita, 
müpaü püta tetenicuxatani. 
Teüteri tevatemavieritüacutü 
tepücatecuxata, que müꞌane 
taꞌiyari mütaꞌinüatane 
tetemavieritüacutü tetenicuxatani 
püta Cacaüyaritüme. 5 Tame 
hasuacu visi teteꞌuniutü ꞌirümaricü 
tepücayüacai, que xemütemate 
xeme. Tixaü tepücatehiveꞌeriecai 
ꞌavie. Cacaüyari munierixü 
yacatinihecüatani. 
6 Tepücatecuvautüvecai 
teüteri tahepaüsita ꞌaixüa 
memutiyuanenicü, ni xeme ni 
hipatü, sepa temüyüvavecai 

418

vaüriyarica temüxepitüanicü 
Cürisitu nüꞌarimama temühümecü. 
7 Masisüari xesata tepüyüacai 
carima tecateyurietü. Sisivame 
yunivema müvaveriyapaü 
teniyüacaitüni. 8 Tame yaxeicüa 
texehiveꞌerietü tenitavaüriyacaitüni 
temüxeyetuirienicü Cacaüyari 
niuquieya ꞌaixüa manuyüne, 
masisü cuxi tenitavaüriyacaitüni 
temüxeyetuirienicü taꞌiyarita, 
tanaquiꞌerima xemacücü. 9 Camüsü 
taꞌivama, müpaü xetenaꞌerivani 
que temüteꞌuximayacai que 
temütetaꞌuxitüacai. Tucaricü 
tücaricü teteꞌuximayatü capa 
tetexeꞌuxitüanicü ni xeime, 
tetenixecuxaxatüvacaitüni 
Cacaüyari niuquieya ꞌaixüa 
manuyüne.
10 Xeme xemunenierixü 
Cacaüyarimatü xetenihecüatani que 
temüyüacai xeme yuri xemüteꞌerie 
xehesie mieme, Cacaüyarisie 
mieme yatetecahutü, heiseriemecü 
teteyurietü, tahesie carahüivacacu. 
11 Müpaüta yaxeicüa xecatenimaica 
que temütexetuicacai, vaꞌuquiyari 
yunivema müvatuicapaü, 
texetuicatü texeꞌimaiyatü 
yuxexuime, 12 texehüritüatü 
ꞌaxemuꞌuvanicü que müreuyevese 
ꞌamuyeicanicü Cacaüyarisie mieme. 
Mücü canixeꞌinieca ꞌaxemuꞌuvanicü 
ꞌiya tixeꞌaitüacacu, müxeꞌinie visi 
xeꞌanenetü xemayeitüarienicü 
hepaüna.
13 ꞌAyumieme tameta 
tecatehayevatü pamüpariyusi 
tecanipitüaca Cacaüyari ꞌicücü, 
quepaucua xemitanaquiꞌeri 
Cacaüyari niuquieya xetasiꞌuꞌenieca, 
teüteri vaniuqui xeꞌerietü 

419
xemücaꞌitanaquiꞌericü, yuricü 
Cacaüyari niuquieya que mütihücü 
püta xemitanaquiꞌericü. Mücü 
canixecuyuitüvani xeme yuri 
xemüteꞌerie. 14 Xeme taꞌivama, 
teꞌüquemete xenacüne xevaꞌüquetü 
müme Cacaüyarisie mieme 
memüyutixexeüriva Cureya 
cuieyarisie Quesusi Cürisitusie 
memüteviya. Xeteniucuine 
xeteüterima mexeꞌuximatüacacu 
vahepaü, yaxeicüa Huriyusixi 
memüvaꞌuximatüacaipaü müme. 
15 Huriyusixi Tiꞌaitame meniumieni 
Quesusi, menivarucuini 
Cacaüyari texaxatametemamata. 
Mepütasiꞌanuyexüri tame. 
Mepücaꞌinaquiꞌaritüa Cacaüyari 
mepüvarayeꞌunie yunaime 
teüteri. 16 Mepücatasitaunie 
temütevacühüavenicü 
müme memücahuriyusixi 
memütavicueisitüarienicü. Müpaü 
mecateniyurieni yuheyemecü 
memeyeꞌatüanicü tita ꞌaxa 
memüteyurie. ꞌImatürieca haxüa 
nivaruꞌaxixüani müme.
Papuru que mücativateütacai 
memüyuyexexeürivacai
17 Masi taꞌivama, tame sepa 
yapaümexa xemütasinutuita 
tahüxi tecaꞌutinenierecacu peru 
taꞌiyarisie xecatasinutuitatü, masi 
cuini mieme tenitamexüitüacaitüni 
temixeiyacü xenierica, cui 
texehiveꞌerietü. 18 ꞌAyumieme 
xehesüa tepeucünicucai. Ne 
Papuru heivari tavarita 
nepeuyeimücücai, peru 
Cauyumarie pütasinenacai. 19 Tita 
tetecuevie, titacü tetetatemamavie, 
titacü ꞌaixüa tetetacühüaveni 

1 Tesarunicatari 2 ,  3
tahepaüsita, muma manamana 
ꞌaixüa mütiyücühüavepaü, 
Tatiꞌaitüvame Quesusi 
hüxie ꞌaixüa tetetacühüavetü 
quepaucua munuani. Xemeri 
xecatehüme. 20 Xeme xecümana 
visi tetenixeiyarieca, xeme 
xecatanitemavieritüaca.
3  ꞌAyumieme 
tecateꞌucaꞌenivatüri, ꞌaixüa 
tetenitamaicaitüni ꞌAtenasie 
temücuꞌeirivacü taxaüta. 2 Timuteu 
tenenüꞌani. Mücü canitaꞌivatüni, 
Cacaüyari caniparevivameyatüni, 
tahamatü catiniꞌuximayaca 
niuqui Cürisitu hepaüsita ꞌaixüa 
manuyüne ticuxatatü. Teneinüꞌani 
müxeseiriyanicü müxevaüriyanicü 
yuri xemüteꞌeriecacü ꞌaixüa, 
3 ni xevitü mücacunuitüarienicü 
xeꞌuximatüariecacu hicü. Xemetütü 
müpaü xepütemate, tepucayasari 
ꞌuximatüaricacü. 4 Xehesüa 
teꞌuꞌuvatü, yacatiyüvecacu cuxi, 
müpaü tetenixeꞌutahüave quename 
teꞌuximatüariecaquecai. Müpaü 
tiniuyüni, müpaü xetenimaica 
xeme. 5 Nesü ꞌayumieme 
necatiucaꞌenivatüri nepüretanüꞌa 
yanemüretimanicü yuri que 
xemüteꞌerie, cauca tiyuꞌisipavame 
xetaꞌisipave neticuꞌerivatü, cauca 
xüanacüa ꞌayani teteꞌutaꞌuxitüacu 
neticuꞌerivatü.
6 Hicürixüa Timuteu xehesüa 
heyeyaca tahesüa caninuani. 
ꞌAixüa catatiniutahecüatüani 
yuri que xemüteꞌerie, que 
xemüteyucanaquiꞌerie, ꞌaixüa 
que xemütatecuꞌeriva, 
yuheyemecü xetasixeiyacutü 
tame temüxexeiyacupaü. 
7 ꞌAyumieme teniutuicarieni 

1 Tesarunicatari 3 ,  4
xehepaüsita yuri xemüteꞌeriecü 
taꞌivama, sepa temüteuyehüva 
temüꞌuximatüarie naimecü. 
8 Hicüsüari tenayeyuyurini xüca 
ꞌaxeꞌutiꞌuca xeme, Tiꞌaitamesie 
xeteviyatü. 9 Queri teteyüvave 
temütehepinirieni Cacaüyari 
pamüpariyusi teꞌipitüatü 
xehepaüsita, temavierica 
xemütasiꞌupitüacü vaücavame 
tacacaüyari hüxie. 10 Tucaricü 
tücaricü panuyuhayeva taꞌivaurica, 
teꞌivaviriecacu temixeiyacü 
xenierica, temüxeꞌayeꞌatüirienicü 
tita müreuyevese yuri xeteꞌeriecacu.
11 Mücütütü Cacaüyari 
mütaꞌuquiyari, Quesusi 
mütatiꞌaitüvame, xüca ꞌaixüa 
ꞌiyurieni tahuye xehesüa 
temetaꞌaxüanicü. 12 Xemeta 
xüca Tiꞌaitame xeveꞌeriyani 
xeteyucanaquiꞌeriecacu, 
xenaquiꞌeriya manuyuhayevanicü 
xeyunaquiꞌeriecacu yunaitü, 
xevanaquiꞌeriecacu yunaime, 
yaxeicüa que temütexenaquiꞌerie. 
13 Müpaü xeyüacacu, xeꞌiyari 
caniseiriyariemücü, xehesie 
carahüivacacu, xemeta Cacaüyarisie 
mieme xepasieyu Cacaüyari 
mütaꞌuquiyari hüxie, quepaucua 
munuani Tatiꞌaitüvame Quesusi 
yunaime Cacaüyarisüa miemete 
vahamatü.
Que mütiuyeicani Cacaüyari 
münaquiꞌacacü
4  ꞌImatürieca taꞌivama 
tepüxetavaviri, Tatiꞌaitüvame 
Quesusisüa temiemetetütü 
tepüxetuica ꞌaxemuꞌuvanicü 
que xemütehetima tame 
tetexecuxaxatüvacacu que 

420

müreuyevese ꞌaxemuꞌuvanicü 
xeminaquiꞌaritüanicü 
Cacaüyari, müpaütütü cuini 
mieme ꞌaxemüteꞌuꞌuvanicü, 
ꞌaxemüteꞌuꞌuvapaü.
2 Xeme xepütemate que 
temütexeꞌutaꞌaitüa Tiꞌaitame 
Quesusi tasipareviecacu. 3 ꞌIpaü 
pütinaque Cacaüyari, hesiena 
mieme xemüpasienicü. ꞌAyumieme 
xepücavacumaüvani que müꞌane 
mücayüꞌüya mücayücüna. 4 Xeme 
yuxexuitü xequetenemaica 
xemüvaravitücünicü 
yüꞌüya, Cacaüyarisie mieme 
xepasietü, veꞌeme xeꞌerietü, 
5 xecateyucahiveꞌerietü que 
mütixenaque xeicüa, nuivarite 
Cacaüyari memücamate vahepaü. 
6 Xepücaꞌanuyehaitürüveni, 
xepücaꞌicuamana yuꞌiva que 
xemüteyurie. Tiꞌaitame ꞌapürapica 
mücü naimecü, meripai que 
temütexeꞌutahüavixü, que 
temütexecuhecüasitüiya. 
7 Cacaüyari pücatasiꞌutaꞌinie 
tecaꞌitiyatücaitü temacünecü. 
Hesiena mieme temüpasienicü 
püta pütasiꞌutaꞌinie. 8 ꞌAyumieme 
que müꞌane mixaniꞌerie ꞌicü, tevi 
pücaxaniꞌerie, masi Cacaüyari 
püta püxaniꞌerie, que müꞌane 
mütatimicua Yuꞌiyari Mütiyupata.
9 Xeme tixaü xepücateheuyehüva 
nemütixetaꞌutüirienicü tevi que 
mütivanaquiꞌerie yuꞌivama neꞌutaitü. 
Cacaüyari tinixeꞌüquitüaca xeme 
xemüyunaquiꞌeriecacü. 10 Müpaü 
xecatenivanaquiꞌerieca yunaime 
yuꞌivama naisarie Maseruniyasie 
memütama. Camü taꞌivama, 
tenixevavirieca masi müpaü 
xemüteyuriecacü, 11 vaücava 

421
xemütecuvaunicü cayuvatü 
xemexeiyanicü, yuxexuitü 
yuꞌuximayasicacü xemüyüacacü, 
yumamacü xemüteꞌuximayacacü 
que temütexeꞌutaꞌaitüa. 12 Müpaü 
xeteyurietü ꞌaixüa xeniuꞌuvacuni 
que müreuyevese müme vana 
memücuꞌu vahepaüsita, tixaü 
xepücateheuyehüaca.
Tiꞌaitame que mütinuani
13 Taꞌivama, müpaü 
pücatatinaquequeyu xüca 
ꞌasixecatemaicaque müme 
memücusu vahepaüsita. 
Pücatasinaquequeyu xüca 
xeyuheiveriecaque hipatü yuri 
memücateꞌerie metaꞌicuevatü 
vahepaü. 14 Tame yuri teteniꞌerieca 
Quesusi mumü peru manucuque. 
ꞌAyumieme Cacaüyari yaxeicüa 
nivaꞌatüamücü Quesusisimame 
müme memeucusixüa Quesusisie 
meteviyatü.
15 ꞌIpaü tetenixecühüaveni 
Tiꞌaitame niuquieya mühücücü, 
tame temütahayeva teꞌayeyuyuritü 
cuxi Tiꞌaitame munuanique, tame 
tepücavaranuyehaitüiyaxüani 
müme memeucusixüa. 16 Mücü 
Tiꞌaitame taheima pacaneni 
ꞌutaniutü tiꞌaitatü, niuqui tuayamete 
tivaꞌaitüvame ꞌutaniucacacu, 
Cacaüyari cuxinetaya hüsiriecacu. 
Müme memeucusixüa Cürisitusie 
meteviyatü menanucuꞌuicuni 
meri. 17 Tameta temücuꞌeirivani 
teꞌayeyuyuritü cuxi, ꞌana cuitü 
tecananutivitüquiecuni vahamatü 
ꞌaxeicüa haisata, Tiꞌaitame 
temanunaquecü taheima. Müpaü 
tiyüyu, taheyemecü ꞌateniuꞌuvacuni 
Tiꞌaitamematü. 18 ꞌAyumieme 

1 Tesarunicatari 4 ,  5
xequeneyünütüaca yuxexuitü ꞌicü 
niuquicü.5  Taꞌivama, vitarite 
tucarite hepaüsita 
tixaü xepücateheuyehüva 
xemütetaꞌutüiyarienicü. 2 Xeme 
heiseriemecü müpaü xepütemate, 
Tiꞌaitame tucarieya müpaü 
catinayeꞌamücü tinavayame 
tücacüta müꞌaxepaü. 3 Quepaucua 
müpaü memutiyuaneni, 
Cayuvatü tepexeiya, 
tepücacuerivaꞌa meꞌutiyuatü, ꞌana 
menicaꞌunariecuni. Yapaucua 
püvaꞌaxe ꞌuca mütiniverüme 
cuiniyaya miꞌaxepaü. 
Mepücatavicueni. 4 Xeme püta 
taꞌivama, yüvipa xepücaꞌuꞌuva, ꞌiya 
tucari pücaxeꞌaxeni tinavayamepaü. 
5 Xeme yunaitü hecüaripa 
xecanimiemetetüni, tucarisie 
xepümiemete que xemüteꞌununuiva. 
Tücacüta tepücamiemete, yüvipa 
tepücamiemete. 6 Mericüte, 
ꞌayumieme tepücaꞌuꞌitutupeni 
hipame vahepaü. Tepayeneniereni 
püta, tepütamaica. 7 Cucusumete 
tücacüta mecanicusuni. 
Tarüvecarixi tücacüta 
mecanitarüveca. 8 Tame tucarisie 
püta temümiemete tenitamaicacuni. 
Yuri que temüteꞌerie, que 
temütetacanaquiꞌerie, müpaü 
tetenenacatücücuni cuya 
camixayapaü temütacuerienicü 
tatavisie. Tamuꞌusie cuya 
xupureruyapaü tepenacaqueni 
que temütetaꞌicuevacü 
temütavicueisitüarienicü. 
9 Cacaüyari ꞌena pücatasiꞌucaye 
temühecarienicü. Pütasiꞌucaye 
temayeꞌaxüanicü püta que 
temütetavicueisitüarieni, 

1 Tesarunicatari 5
Tatiꞌaitüvame Quesusi Cürisitu 
yatatipitüacacu. 10 Mücü tahesie 
mieme pumü, tame ꞌaxeicüa 
temayeyuyurinicü hamatüana, sepa 
temayeneniere sepa temücucusu. 
11 ꞌAyumieme xequeneyuvaüriyani, 
xequeneyuseiriyani 
xemüyutaxevirecü, yaxeicüa que 
xemüteyurie.
Papuru que mütivatuicacai 
ꞌivamarixi
12 Taꞌivama, ꞌipaü 
tetenixevavirieca, xemüvamatenicü 
müme memüteꞌuximaya xesata, 
müme memüxeꞌuquiyarima 
Tiꞌaitamesie meteviyatü, müme 
memüxeꞌimaiya. 13 Cui veꞌemete 
xequenivaꞌerieca xevanaquiꞌerietü 
müpaü memüteꞌuximayacü. ꞌAixüa 
xequeteneyuxeiyani yunaitü.
14 Taꞌivama, ꞌipaüta 
tetenixetavavirieniqueyu, 
xequenivarutaꞌimaiya 
müme memiꞌüraxie ꞌaisica. 
Xequenivavaüriyani müme 
memücatürücavi yuꞌiyarisie. 
Xequenivatuicani müme 
memüverarani. Müixa 
xequeteneucanenevieca yunaime 
vahesie mieme.
15 Xequeneyucuerivayurieca 
capa xevitü ꞌaxa tipinirienicü 
xeime, ꞌiya ꞌaxa miyuricü. Masi 
yuheyemecü xequetenecuvava 
ꞌaixüa xemüyuyuriecacü yuxexuitü, 
ꞌaixüa xemüvayuriecacü yunaime.
16 Xequeneyutemamavieca 
yuheyeme. 17 Xecatehayevatü 
xequeneyunenevieca. 

422
18 Pamüpariyusi xequenepitüaca 
Cacaüyari naime hepaüsita. 
Müpaü catininaqueni Cacaüyari 
yaxemüteyuriecacü Cürisitu 
Quesusisie xeteviyatü.
19 ꞌIyari xepücacutüsani. 
20 Xepücaꞌitaveꞌerieca 
texaxatamete vaniuqui, 21 masi 
xequeteneutaꞌinüata naime. Tita 
ꞌaixüa mütiꞌanesie xequeteneviyani. 
22 Nai ꞌaxa mütiꞌanene sepa que 
müꞌane xequeteneuhayeva.
23 Mücütütü Cacaüyari 
mütasipitüa taꞌiyarisie 
temücaꞌuximatüariecacü, mücü 
xüca xeꞌayeꞌatüani xepatatü 
yuhesie mieme. Xüca xeꞌüviyarieni 
xeꞌayeꞌaxüavavetü que 
xemüteꞌuꞌiyari que xemüteyumate 
que xemütevaiyarite, xehesie 
carahüivacacu quepaucua 
Tatiꞌaitüvame Quesusi Cürisitu 
munuani. 24 Que müꞌane 
müxeꞌutaꞌinie yacatinicamieni, 
müpaü catiniyuriemücü.
Que mütivavaüritüa, que müreyenü 
ꞌaixüa ꞌutaitü vahepaüsita
25 Taꞌivama, tahesie miemeta 
xequeneyunenevieca.
26 Xequenivavaüritüaca 
taꞌivamarixi yunaime, pasiecate 
que memüteyuvaüritüa.
27 Ne nepüxehüritüa Tiꞌaitame 
nesiꞌeniecacu, yunaitü ꞌivamarixi 
memüterüviyarienicü ꞌicü xapa.
28 Tat iꞌaitüvame Quesusi 
Cürisitu  xüca  ꞌaixüa  t iucaꞌiyarini 
xehesie mieme. Müpaü  xeicüa 
caniꞌaneni. 

TESARUNICATARI
Hutarieca Mieme Xapayari Que Mütivarunüꞌairi Papuru

 
Vaürisica
1  Papuru Sirivanumatü 
Timuteumatü 
tecanixevaüritüaca Tesarunicatari 
xemüyuyexexeüriva Cacaüyari 
mütaꞌuquiyarisie xeteviyatü, 
Tiꞌaitame Quesusi Cürisitusie 
xeteviyatü. 2 Cacaüyari 
mütaꞌuquiyari, Quesusi Cürisitu 
mütiꞌaitame, ꞌaixüa xüca 
meteꞌuꞌiyarini xehesie mieme, 
xüca mexepitüaca yuꞌiyarisie 
xemücaꞌuximatüariecacü.
Cacaüyari que mütivaꞌinüatani 
müme ꞌaxa memüteyurie 
quepaucua Cürisitu munuani
3 Neuxei taꞌivama, neuyeveca 
tame taheyemecü pamüpariyusi 
temipitüacacü Cacaüyari 
xehepaüsita, que müreuyevese 
yatemüteyuriecacü xeme 
xemütetaveꞌeriyarümecü yuri 
xeteꞌerietü, yuxexuitü yunaitü 
xemütetamüiriyarümecü 
xeteyucanaquiꞌerietü. 
4 ꞌAyumieme tameri ꞌaixüa 
teꞌutiyuatü xehepaüsita 
yatecatenivacuxaxatüvani 

müme memüyutixexeüriva 
Cacaüyarisie meteviyatü. 
Müpaü tetenivacühüaveni, que 
xemüteꞌucaꞌeniva, yuri que 
xemüteꞌerie mexi xetaveveiyarüva, 
mexi xeꞌuximatüarie, nai 
que xemüꞌitüarietüve. 
5 Yaxeꞌitüariecacu canimasiücüni 
Cacaüyari heiseriemecü que 
mütiꞌinüata ꞌisücametütü. 
Müpaü xetetaꞌinüasieme xemeta 
xecanimarivacacuni, xehesie que 
mütinaqueni ꞌaxemuꞌuvanicü 
Cacaüyari tixeꞌaitüvametücacu. 
Müpaü mütiyünicü xetenicuineni 
xemeta.
6 Camüsü, Cacaüyari 
heiseriemecü catiniyuriemücü que 
mütivapinirieni vaꞌuximatüatü 
müme memüxeꞌuximatüa, 
7 que mütixepinirieni 
xemeta xeꞌuxipitüatü xeme 
xemüꞌuximatüarie, yatatiꞌuxipitüatü 
tameta, quepaucua masiücütü 
mayani Tiꞌaitame Quesusi taheima 
ꞌacamietü, yuniuqui tuayamete 
memütürücavi vahamatü ꞌacamietü, 
8 taipaü merücaüyetü. Heiseriemecü 
canivaranutaxüriemücü müme 
memücaꞌimate Cacaüyari, 

423

2 Tesarunicatari 1 ,  2
müme yamemücatecahu 
Tatiꞌaitüvame Quesusi 
niuquieya ꞌaixüa manuyünesie. 
9 Müme müpaü memüꞌanene 
que memüteꞌanutaxüriyani, 
vahesie tininaquimücü 
memücaꞌunarienicü yuheyemecü, 
Tiꞌaitame hüxieya mecaxeiyatü, 
türücaüyetü que mütimarive 
mecaꞌixeiyatü 10 quepaucua 
munuani. Caninuamücüsü visi 
mütixeiyarienicü yuteüterima 
vahesie tiviyatü, yunaitü yuri 
memüteꞌutaꞌerie memühüxiyanicü 
meꞌiꞌixüarietü ꞌiya tucarisie. 
Müpaü catiniyümücü yuri 
xemüteꞌitaꞌeriricü tita 
temütehecüatacai xehesüa.
11 Müpaü mütiyünicü, xehesie 
mieme tenitanenevieca taheyemecü, 
tacacaüyari müpaü mütixemaicacü 
xeme xeꞌuꞌuvame que müreuyevese 
ꞌamuyeicanicü Cacaüyari ꞌitaꞌinieyu. 
Tepütanenevieta tacacaüyari 
yütürücariyacü meyeꞌatüanicü 
naime que xemüteyuvaüriya 
ꞌaixüa xeteyuriecutü, naime que 
xemüteyurie yuri xeteꞌerietü. 
12 Müpaü tiyüyu, que müꞌane 
Tatiꞌaitüvame Quesusi mühücü visi 
catinixeiyariemücü xehesie tiviyatü. 
Xemeta visi xecatenixeiyariecuni 
hesiena xeteviyatü, tacacaüyari 
Tatiꞌaitüvame Quesusi Cürisitu 
ꞌaixüa mütiucaꞌiyaricü.
Masiücütü que mürayani ꞌiya tevi 
yamütiyurieneni que mücatiheiserie
2  Hicü taꞌivamarixi, ꞌipaü 
tetenixetavavirieniqueyu 
yaxemüteyuriecacü xetehaꞌerivatü 
que mütinuani Tatiꞌaitüvame 
Quesusi Cürisitu, xetehaꞌerivatü 

424
hesüana que temütecuxeüriyani. 
Tepüxetavavirie 2 yapaucua 
xemücaꞌucuyuitüarienicü 
que xemüteyumate, 
xemücamuinariecacü sepa 
müxemuina xevitü ꞌiyari ya 
niuqui ya xapa tahesüa vaniu 
mümieme, müpaü ꞌutaitü quename 
Tiꞌaitame tucarieya ꞌayeꞌari. 
3 Xüca tüma haquevasü xevitü 
caxeꞌucuamanaque. ꞌAsipücayüni 
mexi cuya cayusutüave meri, 
ꞌarique mexi masiücütü caꞌayeive 
mücü tevi yamütiyurieneni 
que mücatiheiserie, que 
müꞌane mücaꞌunarieni. 4 ꞌIya 
neyeꞌuniecamücü nitaveꞌeriecamücü 
naime cacaüyari mütiteva, naitü 
mürayexeiyari. Yücümana 
canayerümücü Cacaüyari 
tuquieyata, cacaüyari yuxatatü.
5 Müpaü xecatehaꞌeriva 
müpaü nemütixetaxatüacaicü 
quepaucua xehesüa nemeyeicacai 
cuxi. 6 Hicürita xecatenimaica 
tita mütinena, masiücütü 
mücaꞌayanicü mexi tucariyari 
caꞌayeꞌave. 7 Tita mücatiheiserie 
ꞌari ꞌavie caniyüaneni. Masi 
hicü xeicüa caniyüaneni mexi 
que müꞌane hixüatapai ꞌuvetü 
minena caꞌanuyevitüquieve 
cuxi. 8 Yemieyu, masiücütü 
nayeimücü ꞌiya yamütiyurieneni 
que mücatiheiserie. Tiꞌaitame 
Quesusi canimiemücü ꞌiya yuꞌiyacü 
yuteta miemecü, canicaꞌunamücü 
masiücütü ꞌayuyeitüame quepaucua 
munuani. 9 ꞌIya püta caninuamücü 
Cauyumarie ꞌicuyuitüvacacu. 
Nai türücaüyetü punuani 
ꞌinüarite mütiꞌitava tiyurienetü 
mamarivaveme. 10 Yamütiyurienecü 

425
que mücatiheiserie, naimecü 
nivacuamanamücü müme 
memücaꞌunariexime, 
memücayuvaüriyacaicü 
meminaquiꞌeriecacü tita yuri 
müraine memütavicueisitüarienicü. 
11 ꞌAyumieme Cacaüyari 
püvaranüꞌairiva ꞌirümari 
müvacuyuitüva, yuri 
memütetaꞌerienicü ꞌitaricasie, 
12 memanutaxüriyanicü yunaitü 
yuri memücateꞌitaꞌeriri tita yuri 
müraine, masi memünaquiꞌa 
yameteyurietü que mücatiheiserie.
Que memüteꞌanayexeiyarie 
memütavicueisitüarienicü
13 Masi neuyeveca tame 
taheyemecü pamüpariyusi 
temipitüacacü Cacaüyari 
xehepaüsita, taꞌivama Tiꞌaitame 
müxenaquiꞌerie. Sutüapai 
Cacaüyari nixeꞌanuyexeiya 
xemütavicueisitüarienicü hesiena 
mieme xepasietü ꞌIyari que 
mütixepata, yuri xeteꞌerietü 
yuri que maine. 14 ꞌAyumieme 
canixeꞌutaꞌinieni tame niuqui ꞌaixüa 
manuyüne tetexecuxatüvacacu, 
Tatiꞌaitüvame Quesusi Cürisitupaü 
visi xeꞌanenetü xemacünecü.
15 Hicümüsüari taꞌivama, 
xequeneutiꞌuti ꞌaixüa. Xequeneuviya 
tita xemüteyetuiriyari que 
xemüteꞌutaꞌüquitüarie ya niuquicü 
ya taxapacü. 16 Tatiꞌaitüvame 
Quesusi Cürisitutütüri, Cacaüyari 
mütaꞌuquiyari, que müꞌane 
mütasinaquiꞌerie, mütasituica 
yuheyeme, mütasipitüa ꞌaixüa 
temütaꞌicuevanicü yuri teteꞌerietü, 
17 ꞌiya xüca xetuicani xeꞌiyarisie, 
xüca xeseiriyani nai que 

2 Tesarunicatari 2 ,  3
xemüteyurie que xemaitüca ꞌaixüa 
tiꞌaneme.
Cacaüyari niuquieya ꞌaixüa 
quecuxasivani
3  Mericüsü ꞌivamarixi, 
xequeneyunenevieca tahesie 
mieme, Tiꞌaitame niuquieya 
cuitüva müꞌenierienicü naisarie, 
ꞌaixüa mücuxasivanicü que 
müyüane xehesüa, 2 tameta 
temütavicueisitüarienicü müme 
teüteri yamemüteyurie que 
mücareuyevese, ꞌaxa memüteꞌuꞌiyari 
ꞌasimemücatasiyurienicü. 
Yunaitüsietü yuri mepücateꞌerie. 
3 Masi Tiꞌaitame que 
maine yacatinicamieni. 
Mücü canixeseiriyamücü, 
canixeꞌüviyacamücü que 
müꞌane ꞌaxa mütiucaꞌiyari 
ꞌasimücaxeyurienicü. 4 Tiꞌaitamesie 
teteviyatü ꞌipaü yuri 
teteniꞌerieca xehepaüsita, müpaü 
xeteniuyurieni que temüteꞌaita, 
müpaü xeteniyuriecacunita. 
5 Tiꞌaitame xüca ꞌaixüa 
ꞌiyurieni xeꞌiyari Cacaüyaripaü 
xemüteyucanaquiꞌeriecacü, 
Cürisitupaü xemüteꞌucaꞌenivanicü.
Que müreuyevese mütiꞌuximayacacü
6 Taꞌivama, Tatiꞌaitüvame Quesusi 
Cürisitusüa temümiemetecü ꞌipaü 
tetenixeꞌaitüaca, xemüvahayevacü 
yunaime taꞌivama ꞌamemuꞌuva 
meyüꞌüraxietü yamecatecahutü 
que temütexeꞌuyetuiri. 7 Xeme 
yücümana xecatenimaica que 
müreuyevese xemütasiꞌüquenicü 
tame. Xehesüa teꞌuꞌuvatü 
tepücataꞌüraxiecai. 8 Ni xeimesüa 
pa tepücatecuacai tecatetatuatü. 

2 Tesarunicatari 3
Masi teteꞌuximayatü 
tetetaꞌuxitüatü tucaricü tücaricü 
tecateniꞌuximayacaitüni 
xeme temücatexeꞌuxitüanicü 
ni xeime. 9 Heiserie 
tecahexeiyatü tepücayüacai. 
Heiserie tecanexeiyanitütü 
temütexeꞌuxitüanicü, peru 
müpaü tecateniꞌuximayacaitüni 
masi ꞌüquisica tematayeitüanicü, 
xemütasiꞌüquenicü. 10 Mücü meta, 
quepaucua xehesüa temeꞌuvacai 
müpaü tetenixeꞌaitüacaitüni, 
xüca xevitü cayuvaüriyani 
mütiꞌuximayacacü, mecuxi 
mücü tixaü mücaticuani. 
11 Tepüꞌenana quename hipatü 
ꞌameꞌuꞌuva xesata meyuꞌüraxietü, 
mecateꞌuximayatü, yacü xeicüa 
meniuquixietü püta. 12 Müpaü 
tepütevaꞌaitüa müme müpaü 
memüꞌanene, Tiꞌaitame Quesusi 
Cürisitusüa temümiemetecü 
müpaü tepütevatuica, cayuvatü 
metitetü meteꞌuximayatü yuꞌicuai 
memütecuanicü.
13 Xemeta taꞌivama, 
xepücaꞌuꞌuxeni  ꞌaixüa xeteyurietü. 

426

14 Xevitü xüca caꞌiꞌenieni tita 
temüteꞌutiyuane  ꞌicü xapasie 
teteꞌutüatü, xequenetimati 
ꞌiya, hamatüana xepücayünüca, 
ꞌiya müteviyasitüarienicü. 
15 Xepücatecuꞌerivani hepaüsitana 
xemütecuꞌerivapaü que müꞌane 
müxeꞌayeꞌunie hepaüsita, masi 
xequeneꞌimaiyani xemiꞌimaiyapaü 
yuꞌiva püta.
ꞌImatürieca que mütivaxata 
ꞌaixüa memüꞌitüarienicü
16 Masi que müꞌane 
yuꞌiyarisie mücaꞌuximatüarie 
Tiꞌaitametütü, yuheyemecü 
xüca xepitüaca yuꞌiyarisie 
xemücaꞌuximatüariecacü sepa 
naimecü. Tiꞌaitame yunaime 
xehamatü xüca ꞌaꞌuyeicani.
17 Ne Papuru nenixevaüritüaca 
nemamacü net iꞌutüatü.  ꞌIcü 
canineꞌinüaritüni naime 
xapasie,  ꞌipaü nepüt iuꞌutüa. 
18 Tat iꞌaitüvame Quesusi Cürisitu 
ꞌaixüa  xüca  t iucaꞌiyarini  yunaime 
xehesie mieme. Müpaü  xeicüa 
caniꞌaneni. 

TIMUTEU
Mexüacame Xapayari Papuru Que Mütinüꞌairi

 
Vaürisica
1  Ne Papuru Cürisitu Quesusi 
nüꞌarieya necanihücütüni 
müpaü mütiuꞌaitaxücü 
tasivicueisitüvame Cacaüyari, 
que müꞌanesie yuri temüteꞌerie 
mexi tetaꞌicueva meta Cürisitu 
Quesusi müpaü mütiuꞌaitaxücü. 
2 Nemanivaüritüaca Timuteu. 
Yuricü pecaninenivetüni yuri 
temüteꞌeriecü. Cacaüyari 
mütaꞌuquiyari, Cürisitu Quesusita 
mütatiꞌaitüvame, xüca ꞌaixüa 
meteꞌuꞌiyarini ꞌahesie mieme, 
xüca memasinenimayaca, xüca 
memasipitüaca ꞌaꞌiyarisie 
pemücaꞌuximatüariecacü.
ꞌUquisica ꞌaxa müꞌane hepaüsita 
que mütiꞌimaiyaxü
3 Maseruniya cuieyarisie 
quepaucua nemüyemieximecai, 
müpaü nepümatituicacai 
ꞌEpesusie pemüꞌahayevacü, 
pemütivaꞌaitüanicü hipame 
capa yücü meteꞌüquitanicü 
4 capa mevaꞌenienicü yacü xeicüa 
que memüteꞌüxasita niuqui 
mücaparivecü xeime ramare 

hepaüsita. Que müꞌane müpaü 
mütiꞌüquita niuqui xüatüarica 
püvevie xeicüa, pücaheyeꞌatüa tita 
Cacaüyari mütihüritüa para yuri 
tiꞌerietü yamütiyurienenicü.
5 ꞌIcü ꞌayumieme pucuyüane 
xasica, mütiyucanaquiꞌeriecacü 
ꞌiyarieya ꞌitiyacacu, caꞌitateꞌacacu, 
yuri tiꞌerietü peru huta ꞌiyariyari 
cahexeiyatü. 6 Hipatü xaüsie 
meꞌucuyuneca mücü hepaüsita, 
taꞌaurie menaxürieni. ꞌAyumieme 
yacü xeicüa mecatenicuxatani. 
7 Püvanaque ꞌinüari niuquiyari 
hepaüsita memüteꞌüquitanicü, 
peru ꞌasimepücatemate 
tita memütehaitüca. 
Mepücaheitimaivave tita 
memütexata, sepa türücaüyemecü 
müpaü memütecuxata.
8 Süricüte müpaü tepütemate, 
ꞌinüari niuquiyari ꞌaixüa caniꞌaneni 
tevi xüca yaticamieni heꞌerivatü 
ꞌinüari mühücücü, 9 müpaü timaitü, 
ꞌinüari pücaheuyevese xüca 
tevi heiseriemecü yaticamieni 
hesiena. Müme ꞌinüari memütisana 
vahepaüsita püta pücuxasiva, 
müme memücaꞌenana vahepaüsita, 
müme Cacaüyari memücaꞌayexeiya 

427

1 Timuteu 1 ,  2
ꞌaxa memüteyurie vahepaüsita, 
müme ꞌaxa memüꞌanene Cacaüyari 
memüxaniꞌerie vahepaüsita, müme 
memüvacuya yuꞌuquiyarima 
yuvarusima memüteyumemiva 
vahepaüsita, 10 memüvacumaüva 
que müꞌane mücavaꞌüya 
mücavacüna vahepaüsita, ꞌuquisi 
hipame ꞌuquisi memüvacumaüva 
vahepaüsita, müme memüvanava 
teüteri vahepaüsita, müme 
memüteyuꞌitaiya vahepaüsita, 
müme memüyühüritüa meteꞌitavatü 
müme vahepaüsita. Hipatü yunaitü 
memeyeꞌunie ꞌüquisica müseüye, 
müme vahepaüsita pücuxasiva 
ꞌinüari, 11 que maine mücü niuqui 
müpaü manuyüne visi que 
mütimarive Cacaüyari yutemavietü, 
que nemütiuhüritüarie 
yanemüticuxatanicü ne.
Papuru que mütiuhüritüarie
12 Pamüpariyusi necanipitüaca 
que müꞌane münesitürücariya 
Quesusi Cürisitu mütatiꞌaitüvame, 
mücü yaneticamieme münesiꞌeriecü, 
münesiꞌucayecü müpaü 
nemütiꞌuximayacacü, 13 sepa ne 
meripai nemiseviximacai ꞌaxa 
neꞌutaitü hepaüsitana, sepa 
nemitaveiyarümecai, sepa 
nemitaveꞌeriecai. Nepunenimayasie 
masi müpaü nemütiyurienecaicü 
ꞌasinecatimaitü quepaucua yuri 
nemücatiꞌeriecai. 14 Tatiꞌaitüvame 
cuini mieme ꞌaixüa pütiucaꞌiyaricai 
nehesie mieme, pünesiꞌupitüa 
yuri nemütiꞌeriecacü 
nemütinecanaquiꞌeriecacü Cürisitu 
Quesusisie netiviyatü.
15 ꞌIcü niuqui yuricü paine, 
neuyeveca münaquiꞌerivanicü 

428
yemecü, quename Cürisitu Quesusi 
cuiepa nua ꞌaxa teyuruvamete 
vatavicueisitüanique. Ne ꞌaxa 
teyuruvamete vasata nepüveꞌeme. 
16 Peru ꞌayumieme nepunenimayasie, 
Quesusi Cürisitu masi vaücavamecü 
masiücüme mayeitüanicü nehesie, 
naimecü que müreuterive 
tiucaꞌenivatü, ꞌinüari nemayanicü 
mexüacame nehücütütü, 
memünesihaꞌerivanicü müme 
ꞌarique hesiena yuri memütetaꞌerieni 
yuheyemecü memayeyuyurinicü. 
17 Que müꞌane cuie naime 
mütiꞌaitame yuheyemecü, que 
müꞌane capünivetü caxeiyarievetü 
yuxevitü timaivetü mücacaüyari, 
mücü veꞌeme quexasivani, visi 
quetixeiyarieca yuheyemecü. ꞌIcü 
niuqui caniseꞌini.
18 Neuxei nenive Timuteu, ꞌipaü 
nepümatiꞌaitüa, nepümasihüritüa 
yaxeicüa niuqui ꞌahepaüsita que 
mütixasivacai meripai quename 
müpaü petiyurieniquecai. Que 
pemütihecüasiecai, cuyapaü 
queneyüaneni, ꞌaixüa ꞌanemecü 
queneꞌamieneni yuri petiꞌerietü 
ꞌaꞌiyari camasiꞌutateꞌacacu. 
19 Hipatü memitixaniꞌericü 
yuꞌiyari varutateꞌacacu, 
vacanuva pucayunixü yuri 
que memüteꞌeriecai. 20 Müpaü 
mecaniꞌaneneni Himeneu 
Herecanituru. Nepüvayetua 
Cauyumarie müvaviyacü. Mücücü 
müpaü mepüteꞌüquitüarieca ꞌaxa 
memücaꞌutiyuanenicü.
Nenevieri hepaüsita 
que mütiꞌüquitüa
2  ꞌAyumieme müpaü 
nepümatituica müpaü 

429
yemecü müreuyevesecü, 
xequenevavirieca Cacaüyari, 
nenevieri xequenepitüaca, 
vaüriyarica xequenepitüaca, 
pamüpariyusi xequenepitüaca 
yunaime teüteri vahesie mieme, 
2 cuiepa teꞌaitamete vahesie 
mieme, yunaime vavemete vahesie 
mieme, tame cayuvatü teꞌumatü 
tecaꞌuximatüarietü ꞌatemuꞌuvanicü, 
naimecü Cacaüyari teꞌayexeiyatü 
ꞌaixüa tetecahutü. 3 Xüca müpaü 
ꞌaneni, ꞌaixüa caniyümücü, 
catininaquimücü tasivicueisitüvame 
Cacaüyari que mütixeiya. 4 Müpaü 
pütinaque yunaitü teüteri 
memütavicueisitüarienicü, tita yuri 
müraine metemaitü memacünecü. 
5 Cacaüyari caniyuxevini. Niucame 
meta que müꞌane Cacaüyari teüteri 
müvatahüave, mücüta püyuxevi 
tevitütü Cürisitu Quesusitütü. 
6 Mücü püyuyetua yunaime 
vahesie mieme vaxünaque. Müpaü 
pütiuhecüasie tucari ꞌaixüa 
müꞌane ꞌayeꞌacu. 7 Neta ꞌayumieme 
nepuqueri tixaxatame nüꞌari. 
Yuri nepaine, nepücatiꞌitava. 
Nepuqueri memücahuriyusixi 
nemütivataꞌüquitüanicü tita yuri 
temüteꞌerie hepaüsita tita yuri 
müraine hepaüsita.
8 ꞌAyumieme müpaü pünetinaque, 
haqueva memeyutixexeüriva ꞌuquisi 
mequeyunenevieca yumamatecü 
meheutimetü mepasietü tixaü 
mecahaꞌatü niuqui mecaxüatüatü 
yuꞌiyarisie. 9 ꞌUcari yaxeicüa, 
vaꞌixuriqui ꞌaixüa requemaricacu 
mequeyuquemaritüaca 
mecateyucataveꞌerietü que 
memüteyuxexeiya, meyumaivavetü 
püta. Sarica huru perüra 

1 Timuteu 2 ,  3
ꞌixuriqui cui mürayeꞌaxe 
mücü naitü pücavaquemari. 
10 ꞌAixüa meteyurietü visi 
mequeteyuquemaritüaca 
püta. ꞌAixüa caniyümücü 
müpaü memüteyuriecacü ꞌucari 
xüca müpaü meꞌutiyuaneni 
quename Cacaüyari meꞌayexeiya. 
11 ꞌUca cayuvatü ꞌumatü 
quetiyüꞌüquitüaca, naimecü 
tiꞌaitüarietü. 12 Nepücaꞌitauni ꞌuca 
mütiꞌüquitanicü mütiꞌaitüacacü 
ꞌuqui, masi peuyevese cayuvatü 
mumacacü püta. 13 ꞌArani meri 
putaveviya, ꞌarique ꞌEva. 14 ꞌArani 
meta pücatiuꞌirüviyarie, peru ꞌuca 
tiuꞌirüviyarieca ꞌaisica saname 
patüa. 15 Nitavicueisitüariemücü 
quepaucua mütiniveni, yuri 
meteꞌerietü meteyucanaquiꞌerietü 
mepasietü xüca meyuhayevani 
meyumaivavetü.
Que müreuyevese teꞌüviyamete 
müpaü memüꞌanenenicü
3  ꞌIcü niuqui yuricü paine. Que 
müꞌane tiꞌüviyame mayeimücü, 
mücü ꞌuximayasica ꞌaixüa 
müꞌane pühiveꞌerie. 2 ꞌAyumieme 
caneuyeveca tiꞌüviyamesie 
tixaütü mücarahüivanicü, sepa 
mutaxanesie. Xeime hücüa 
pavitücüni ꞌuca, püyumaica, 
pütimaiveni, ꞌaixüa pütiquemaca, 
püvanaquiꞌerieca tevanarixi, 
pütiꞌüquitaveni, 3 tavecame 
pücahücütüni, pücavativayani, masi 
pücaꞌayuꞌeriyani, pücayumieneni, 
tumini pücahiveꞌerieca, 4 ꞌaixüa 
ꞌanemecü pütivaꞌaitüaca yuquie 
quiecatari, yütüriyama 
püvarexeiyani tivaꞌaitüatü 
naimecü ꞌaixüa ticamietü. 5 Que 

1 Timuteu 3 ,  4
müꞌane ꞌasimücatimate yuquie 
quiecatari mütivaꞌaitüacacü, queri 
tivaꞌüviyani memüyuyexexeüriva 
Cacaüyarisüa miemete. 6 Xique 
yuri mütiutaꞌeri pücahücütüni, 
capa ꞌuhüsierieme ꞌacavenicü 
Cauyumariepaü tatacuri pitüarietü. 
7 Caneuyeveca tacua miemete 
ꞌaixüa memüteꞌihecüatanicü 
capa tatierivatü ꞌuviyarienicü 
Cauyumarie viniyarieyasie.
Que müreuyevese teparevivamete 
müpaü memüꞌanenenicü
8 Teparevivamete yaxeicüa 
peuyevese müpaü memüꞌanenenicü. 
ꞌAixüa mepütecahuni, hutacüa 
mehaitücaitü yücü mepücahaitücani, 
yamepücaꞌayumiemetetüni vaücava 
vinucü, tumini mepücahiveꞌerieca 
meteyucuamanacutü, 9 vaꞌiyari 
ꞌitiyatücaicacu cavatateꞌacacu 
mepiꞌüviyani niuqui masiücütü 
mayeitüarie titasie yuri temüteꞌerie 
hepaüsita. 10 Mümeta yaxeicüa 
vahepaü mequeꞌutaꞌinüasieni 
meri xüca meyüvaveni, ꞌarique 
teparevivamete mequeꞌacüne xüca 
vahesie carahüivani. 11 Vaꞌüitama 
yaxeicüa ꞌaixüa mepütecahuni, 
niuquiperaixi mepücayüaca, 
mepüyumaica, yamepütecahuni 
naimecü que memaitüca. 
12 Teparevivamete ꞌamequeꞌuꞌuvani 
yuxexuime mevaravitütü yüꞌüitama, 
ꞌaixüa ꞌanemecü metevaꞌaitüatü 
yütüriyama yuquie quiecatari. 
13 Müme teparevivamete ꞌaixüa 
memeyeꞌatüa yühüritüarica, 
müme mepüteꞌiva ꞌaixüa 
memümarivanicü, cui meyuyetuatü 
yuri memüteꞌeriecacü Cürisitu 
Quesusisüa miemete vahepaü.

430

Niuqui masiücütü matüa, 
que temüteheyexeiya 
Cacaüyari manuyüne
14 Müpaü nepütitaꞌicueva, 
cuitüva ꞌahesüa nemetaꞌanicü. 
15 Me xüca ꞌenereutevini, müpaü 
nepümatiꞌutüirie pemütimaicacü 
que müreuyevese yamütiuyeicanicü 
Cacaüyari quie quiecatari 
vasata. Müme mecanihümetüni 
memüyutixexeüriva Cacaüyari 
mayeyurisie memiemetetütü, 
ꞌiquisaraü tenari mecanihümetüni 
mitituica tita yuri müraine. 
16 Müpaü catinihecüaca, pümarive 
mücü niuqui masiücütü matüa, 
que temüteheyexeiya Cacaüyari 
manuyüne.
ꞌIya masiücütü nayani
Yuvaiyarisie ꞌuyeicatü.
Heiserie pupitüarie
Yuꞌiyari hexeiyatü.
Niuqui tuayamete mepixei.
Pücuxaxasivacai
Nuivarite vasata.
Yuri mepüteꞌutaꞌeri hesiena 
cuiepa.
Visi ꞌanetü panutivitüquie.
Que mutayü, ꞌarique que 
memütehayevani yuri meteꞌerietü
4  Yacatinihecüaca ꞌIyari 
que maine. ꞌImatürieca 
ꞌayeꞌaximecacu, hipatü 
metenihayevacuni yuri que 
temüteꞌerie. Mepüvaꞌenieni 
ꞌiyarite memüteꞌirüma, 
cacaüyarixi ꞌaxa memüꞌanene que 
memüteꞌüquita, 2 meteꞌitavatü 
yacü xeicüa metecuxatatü. 
Cauyumarie ꞌinüarieyacü 
mepütitepüatüarieni yuꞌiyarisie, 

431
ꞌayumieme pücavarutateꞌani 
vaꞌiyari. 3 Müpaü mepüteꞌaitani 
memücaneneüquenicü 
memücaviquiecacü, 
memütehayevanicü hipame ꞌicuai 
metecuatü, sepa Cacaüyari minetüa 
ꞌicuai memenuꞌünicü pamüpariyusi 
meꞌipitüatü müme yuri memüteꞌerie, 
müme tita yuri müraine 
memütehetima. 4 ꞌAixüa caniꞌaneni 
naitü Cacaüyari mütiunetüa. 
Tixaütü pücatixaniꞌeriva xüca 
ꞌutanaquiꞌeriva pamüpariyusi 
ꞌipitüacacu Cacaüyari. 5 Cacaüyari 
niuquieyacü nitipasivani 
neneviericü.
Cürisitu Quesusi parevivameya 
ꞌaixüa müꞌane
6 Müpaü xüca petivaꞌaitüaca 
ꞌivamarixi, Cürisitu Quesusi 
parevivameya ꞌaixüa müꞌane 
pecaniyüanemücü, peveretü niuqui 
yuri que temüteꞌerie peꞌenietü, 
ꞌüquisica müseüye peꞌenietü que 
pemütiveiya ꞌinüaritüme. 7 Que 
memüteꞌuꞌüxasita Cacaüyari 
mecaꞌayexeiyatü ꞌucaravesixi 
vaꞌüxasicü, mücü quenexaniꞌerieca. 
Quetineꞌaꞌüquitüaca masi 
pemüꞌiyamacacü Cacaüyari 
pemayexeiyanicü türücaüyemecü. 
8 Xüca tiyüꞌüquitüaca vaiyari 
müꞌiyamacacü, ꞌesiva püyüne, 
peru xüca Cacaüyari ꞌayexeiyani, 
ꞌaixüa püyüne naimecü, tucari 
mexeiyacü que temüteꞌutahüavarie 
temeixeiyanicü. Payeyurini hicü, 
tucari ꞌumamiesieta payeyurini. 
9 Mücü niuqui yuricü paine, 
neuyeveca münaquiꞌerivanicü 
yemecü. 10 Müpaü müꞌanecü, 
ꞌayumieme tepütetaꞌuxitüa, 

1 Timuteu 4 ,  5
ꞌaxa tepütecühüavarüva, yuri 
temüteꞌutaꞌericü Cacaüyari 
mayeyurisie tetaꞌicuevatü. 
Mücü yunaime teüteri 
canivavicueisitüvametüni, masi 
yemecü
11 Müpaü quetineꞌaitatü 
quetineꞌüquitani. 12 Xevitü 
pücamasitaveꞌerieca pemühecuacü. 
Masi müme yuri memüme yuri 
memüteꞌerie püvavicueisitüvame. 
müteꞌerie müpaü memüꞌanenenicü, 
ꞌinüari quenaꞌayeitüvani que 
pemütiutaniuca, que pemütiuyeica, 
que pemütiꞌacanaquiꞌerie, que 
yapemüticamie ꞌaniuquicü, que 
pemütiꞌitiya. 13 Nemunuanique 
queneꞌayumiemetüni petiterüvatü 
niuqui memüꞌenienicü, pevatuicatü, 
petiꞌüquitatü. 14 Quetineuhayeva 
peꞌitümaiyatü tita pemütiupitüarie 
ꞌiyarisie timieme. Müpaü 
pepütiupitüarie tixaxatame 
ticuxatacacu, quepaucua 
ꞌuquiravesixi ꞌaxeicüa ꞌahesie 
memutimeixüa.
15 Mücücü queneꞌayumiemetüni, 
mücüsie queneuyeicani 
yunaitü memümasixeiyacü que 
pemürayeꞌaxime. 16 Queneꞌaꞌüviya 
queneꞌüviyani ꞌüquisica. Müpaü 
petiyurienetü queneꞌahayeva. 
Mücücü pepüꞌatavicueisitüani 
pepüvatavicueisitüani müme 
memümasiꞌenieta.
Que müreuyevese müpaü 
müvayurienicü hipame
5  ꞌUquirasi pepücatatieni, 
masi pepinütüani 
ꞌaꞌuquiyaripaü. ꞌUquisi ꞌaꞌivama 
vahepaü quetinivacühüaveni. 
2 ꞌUcaravesixi ꞌateteima vahepaü 

1 Timuteu 5
quetinivacühüaveni, ꞌucari ꞌaꞌivama 
vahepaü quetinivacühüaveni 
naimecü peꞌitiyatü.
3 Quetinivareuyehüvirieca 
ꞌucari vacünama memucui xüca 
yemecü meyuxevini. 4 Que müꞌane 
cünaya ꞌumücu yütüriyama 
yumamaꞌüma müvarexeiya, 
masi yemecü neuyeveca müme 
yamemüteyüꞌüquitüanicü 
memütevareuyehüvirienicü yuquie 
quiecatari, ꞌamemüteꞌapicacü 
mevaparevietü yuꞌuquiyarima. 
Müpaü memüteyuriecacü pinaque 
Cacaüyari. 5 Que müꞌane cünaya 
mumü yuxaüta ꞌamuca yemecü, 
mücü yuri pütiꞌerie Cacaüyarisie, 
ꞌivavirietü nenevieri ꞌipitüatü 
püꞌayumieme tucaricü tücaricü. 
6 Peru ꞌucatütü que müꞌane que 
mütiyücühüave xeicüa ꞌamuyeica 
hiveꞌericacü, mücü müquitü 
ꞌapuyeica sepa mayeniere. 7 Müpaü 
quetinivaꞌaitüaca tixaü vahesie 
mücarahüivanicü. 8 Mesü, que 
müꞌane mücativamicua yumarema, 
yuquie quiecatari masi, mücü 
püyucuꞌimava, yuri temüteꞌeriesie 
camiemetütü püyuhecüata, tevi 
yuri mücatiꞌerie hepaüna ꞌaxa 
pücayüane.
9 ꞌUca cünaya mumü 
queꞌacayerieni xüca haica teviyari 
viyari hüca xeicüa, xüca yücünasie 
xeimesie tiviyacaitüni, 10 xüca ꞌaixüa 
timarivani ꞌaixüa mütiyurienecü, 
xüca türi vaveriyaveni, xüca 
tevanarixi vanaquiꞌerieca, xüca 
Cacaüyari teüterimama vaꞌücate 
hauxinaveni, xüca vapareviveni 
müme memüꞌuximatüariecai, xüca 
yaticamiecaitüni naimecü ꞌaixüa 
tiyurienetü.

432

11-12 Memühehecua vacünama 
memucui, pepücavaracayasa. 
ꞌUxaꞌatüni varie mepüviquiecuni, 
yunaquiꞌeriyacü mepücuhapanieni. 
Mücücü yuhesie mepüteꞌahüpani 
yamemücatecahucü que 
memüteꞌuyuhüritüa Cürisitu 
hesie mieme. 13 Mücü meta, 
müpaü mepüteyüꞌüquitüaca 
memüyüꞌüraraxiecacü quieta 
meꞌuꞌuvatü xeicüa. Meyüꞌüraraxietü, 
masicutari niuquiperaixi 
mepüyüaca, tita ꞌaixüa 
mücatiꞌane yamütayünicü, müpaü 
mepütecuxatani. 14 ꞌAyumieme 
müpaü nepüticuꞌeriva, peuyevese 
müme memühehecua vacünama 
memucui memütivitüquienicü, 
memütinivexüanicü, yuquita 
memüteꞌaitanicü. Xüca 
müpaü meteyurieca, tixaütü 
mepücateꞌipitüaca que müꞌane 
mütasiꞌayeꞌunie misutüanicü ꞌaxa 
taticühüavetü. 15 Hipatüsietü ꞌari 
taꞌaurie mepaxürie Cauyumarie 
meꞌanuveiyaque.
16 Que müꞌane yuri mütiꞌerie 
ꞌuquitütü ꞌucatütü xüca yumarema 
varexeiyani ꞌucari vacünama 
memucui, quevaparevieca 
müme. Pücavaꞌuximatüaca 
memüyuyexexeüriva. Müme püta 
mepüvaparevieca ꞌucari yemecü 
yuxaüta memuꞌuva.
17 Taꞌuquiyarima ꞌaixüa 
ꞌanemecü memüteꞌaita ꞌaixüa 
mequeteꞌuxeiyarieni masi 
vaüca. Müme memüteꞌuximaya 
metecuxatatü meteꞌüquitatü masi 
yemecü mequeteheuyehüviyarieni. 
18 ꞌUtüarica xapayari müpaü 
paine, Pepücaꞌisurihüaca puixi 
quepaucua türicu müquesinani 

433
mütihenarienicü. Müpaürita paine, 
Tiꞌivamesie catininaqueni ꞌivarica.
19 Heiserie haineme pepücaꞌerieca 
xüca ꞌitaxaneta mühüritüarie, 
me xüca yuhutatü yuhaicatü 
memunenierixü metehecüatani 
xeicüa pepüvaꞌenieca. 20 Müme 
ꞌaxa memüteyurie quenivarutatiꞌa 
yunaitü memasiꞌeniecacu 
hipatüta marica memexeiyanicü. 
21 Nemanihüritüaca Cacaüyari 
masixeiyacacu Cürisitu 
Quesusi masixeiyacacu niuqui 
tuayamete memanayexeiyarie 
memasixeiyacacu, müpaü 
yaquetinecamieni, cuitü 
pepücaꞌitahüave tevi petimarietü 
xeicüa peru pecaꞌiꞌenievetü. 
ꞌAsipepücatiyurieneni xeimesie 
petiviyatü xeime püta petaveꞌerietü. 
22 Cuitüva tevisie pepücaꞌutimemeni 
ꞌumarivacacuque. Mücü meta, 
ꞌaxa que memüteyurie hipatü, 
ꞌahesieta rahüivanicü. Peꞌitiyatü 
queneꞌaꞌüviyani.
23 Peru quetineuhayeva ha 
xeicüa peharetü, masi ꞌesiva 
vinu quenanuyeꞌeni ꞌayuriepa 
pemüticuyecü müixa.
24 ꞌAxa que memüteyurie 
hipatü mepanuhaitürüve, cuitü 
mepümasiücü sepa ꞌisücame 
mücavatahüavive. Hipatü ꞌaxa 
que memüteyurie mepuꞌimatü 
mepücaviyarievave cuitüva. 
25 Yaxeicüa müme ꞌaixüa 
memüteyurie cuitüva mepümasiücü, 
me sepa memücamasiücü, 
mepücayüvave memüꞌaviesiecacü 
yuheyemecü.
6  Vaüriyarica teꞌuximayatamete 
cüye memanuyetequiyarie, 
yemecü vavemete mequevaꞌerieca 

1 Timuteu 5 ,  6
yucusiyarima. Xüca müpaü 
meteyurieca, ꞌaxa pücaticuxasivani 
que müꞌane Cacaüyari mühücü, 
ꞌüquisicata ꞌaxa pücaticuxasivani. 
2 Me vacusiyarima xüca yuri 
meteꞌerieca, mepücavataveꞌerieca 
yuꞌivama mevaxeiyatü, masi 
ꞌaixüa ꞌiyaricü mequeteꞌuximayaca 
vahesie mieme yuri memüteꞌeriecü 
memünaquiꞌerivacü müme ꞌaixüa 
memüꞌitüarie meteꞌuximayacacu. 
Müpaü quetineꞌüquitani müpaü 
quetinivatuicani.
Cacaüyari que mürayexeiya, 
que mütinaquiꞌa
3 Xüca yücü tiꞌüquitani xevitü, 
xüca yacaꞌaneni, niuqui müseüye 
caꞌeniemütü Tatiꞌaitüvame 
Quesusi Cürisitu müniuquieya 
caꞌiꞌeniemütü ꞌicü ꞌüquisica 
cümana Cacaüyari temayexeiya, 
4 mücü pühüsierie, ꞌasipücatimate. 
Catinicuyeni niuqui xüatüarica 
cuvaunetü xeicüa, niuqui 
hepaüsita tiyumiemütü. Mücüsie 
payeneica que memüteyüꞌütesa, 
que memüteyuheca, que 
memütevasevixima hipame ꞌaxa 
meꞌutiyuatü vahepaüsita, ꞌaxa 
que memüteyücühüave, 5 que 
memücatehayeva meniuquixietü. 
Müpaü mepüteyurie teüteri 
memütipünirüme que 
memüteyumate memeivivi tita yuri 
müraine. Müpaü metenicuꞌerivani, 
que müꞌane mürayexeiya ꞌivarica 
pexeiya. 6 Siepüre xüca Cacaüyari 
ꞌayexeiyani tixaütü careuyehüatü, 
yemecü pütiꞌiva. 7 Tixaütü 
tepücateꞌatücücai cuiepa temuꞌaxüa, 
ꞌayumieme tepücayüvave tixaütü 
temüteꞌanutüni temüyehu. 

1 Timuteu 6
8 ꞌIcuai quemari tehexeiyatü, 
mücücü tequenaquiꞌaca. 9 Müme 
memeucaꞌunicü xeicüa memüyüa, 
müme mepecaxürieni meꞌinüasietü, 
viniyaricü mepüviyarieni, 
vaüca mepüteyucahiveꞌerieca 
ꞌasimecatemaitü, meteyucuinitüatü. 
Mücü hiveꞌerica teüteri 
püvacatuica memücaꞌunarienicü 
memütatümaiyarienicü. 10 Teüteri 
que memüteꞌihiveꞌerie tumini, 
mücü nanarisie caniutineicani naitü 
ꞌaxa mütiꞌanene. Hipatü müpaü 
meteyuvaüriyatü mepeuyexüri, yuri 
mecateꞌerietü mepacü. Yuꞌiyarisie 
mepüyucuseve vaücava hivericacü.
Yuri tiꞌerietü quemütiunanausani 
yutatuatü
11 ꞌEcüsü Cacaüyari 
teviyari pecanihücütüni. 
Queneꞌataꞌuna mücücü. Müpaü 
püta quetineꞌamexüitüaca, 
heiseriemecü yapemüticamienicü, 
Cacaüyari pemayexeiyanicü, 
yuri pemütiꞌeriecacü, 
pemütiꞌacanaquiꞌeriecacü, 
pemütiucaꞌenivanicü, 
pemücahaꞌaꞌeriyanicü. 
12 ꞌAixüa ꞌanemecü peꞌatatuatü 
queneutananausani yuri petiꞌerietü, 
queneuviya tucari mücaxüve. 
Mücü ꞌayumieme peputaꞌinierie, 
yumüiretü tehecüatamete 
memasixeiyacacu ꞌaixüa ꞌanemecü 
pepüꞌahecüatacai yapeꞌanetü. 
13 Cacaüyari nai mürayenieritüa 
masixeiyacacu, Cürisitu Quesusi 
ꞌaixüa ꞌanemecü muyuhecüata 
yaꞌanetü Punisiyu Piratu hüxie, 
mücüta masixeiyacacu müpaü 
nepümatiꞌaitüa 14 yaquetinecamieni 
que pemütiuꞌaitüarie, 

434
pecaꞌiseviximatü ꞌaisica, hesiena 
pecarahüpatü, Tatiꞌaitüvame 
Quesusi Cürisitu masiücütü 
mayanique. 15 Tucari ꞌaixüa 
müꞌane ꞌayeꞌayu, masiücüme 
canayeitüamücü
Que müꞌane yutemavietü 
yuxevitü Tiꞌaitame mühücü,
Que müꞌane teꞌaitamete 
mütivaꞌaitüvame
Cusiyarima müvacusiyari,
  16 Que müꞌane yuxevitü 
mücamüve,
Hecüaripa meca haque mücayüve 
ꞌaura mayanicü xevitü,
Que müꞌane tevi mücaꞌixeiyave
Mücayüve mixeiyacü,
Mücü veꞌeme quexasivani
Quehetürücaüyeni yuheyemecü.
Müpaü xeicüa caniꞌaneni.
17 Müpaü quetinivaꞌaitüaca 
müme memeucaꞌu hicü cuiepa, 
mepücateyucataveꞌerieca, yuri 
mepücateꞌerieca yupinisie, 
ꞌasimücatimasiücücü xüca 
xuavecamücü, masi yuri 
mequeteꞌerieca Cacaüyarisie püta. 
Mücü nai pütatipitüa yemecü 
masi temütatemamaviecacü. 
18 Müpaü quetinivaꞌaitüaca meta 
ꞌaixüa memüteꞌuximayacacü, 
memeucaꞌunicü ꞌaixüa meteyurietü, 
ꞌaixüa memüteꞌuꞌiyarinicü, hipame 
vahamatü memüyuxevinicü. 
19 Müpaü meteyurietü 
mepüyutatenaritüani ꞌaixüa ꞌaneme 
ꞌuxaꞌa varie mayeꞌanisie mieme, tita 
yuricü mütitucari metehexeiyatü 
mepacüne.
Papuru Timuteu que mütiuhüritüa
20 Neuxei Timuteu queneꞌüviyani 
ꞌahüritüarica. Taꞌaurie quenavesie 

435
pemücavaꞌenienicü yacü 
xeicüa que memutiyuane 
mecateꞌayexeiyatü. Vaniuquisie 
pepücativiyani metasiꞌayeꞌunietü 
que memutiyuane müme 
temaivavemete memüyuxata 

1 Timuteu 6

meteꞌitavatü. 21 Hipatü 
mücüsie meteꞌuviyaca xaüsie 
meneucuyunixüani yuri que 
memüteꞌeriecai.
ꞌAixüa que tiucaꞌiyarini xehesie 
mieme. 

TIMUTEU
Hutarieca Mieme Xapayari Papuru Que Mütinüꞌairi

 
Vaürisica
1  Ne Papuru Cürisitu Quesusi 
nüꞌarieya necanihücütüni 
müpaü mütinaquecü Cacaüyari, 
müpaü mutayücü meripai 
quename tucari xuaveni 
Cürisitu Quesusisie tiviyacacu. 
2 Nemanivaüritüaca Timuteu 
pemünenive nemümasinaquiꞌerie. 
Cacaüyari mütaꞌuquiyari, Cürisitu 
Quesusi mütatiꞌaitüvame, xüca 
ꞌaixüa meteꞌuꞌiyarini ꞌahesie 
mieme, xüca memasinenimayaca, 
xüca memasipitüaca ꞌaꞌiyarisie 
pemücaꞌuximatüariecacü.
Que mütihecüatani 
Cürisitu hepaüsita
3 Mücü Cacaüyari nepayexeiya 
neꞌiyari ꞌitiyacacu, neꞌuquiyarimata 
que memüteheyexeiyacai. Mücü 
pamüpariyusi necanipitüaca 
nemasihaꞌerivatü necatihayevatü 
tucaricü tücaricü quepaucua 
nemünenenevie. 4 Yuheyemecü 
nepümasiheuxeiyamücü 
nemasihaꞌerivatü que 
pemütiutasuacacai peꞌahiverietü. 
Xüca nemasixeiyaque, 

nepünetemaviecaqueyu yemecü. 
5 ꞌAhepaüsita niuqui nepüꞌatüiyarie 
yuri que pemütiꞌerie yacü 
pecaticuxatatü. Müpaü yuri 
tiutaꞌerieca meri ꞌapucatei ꞌacusi 
Ruhira, ꞌavarusita ꞌEunisi. Yuri 
nepütiꞌerie ꞌecüta vahepaü yuri 
pemütiꞌeriecü.
6 ꞌAyumieme 
nepümatiꞌeritüaniqueyu 
pemücaratütümaiyanicü, 
peꞌatatuatü yaquetineyurieneni 
Cacaüyari que matiupitüa ꞌahesie 
neꞌutimecu. 7 Cacaüyari que 
mütatiumi, pücatasiꞌupitüa 
taꞌiyarisie temümamacacü, 
masi ꞌiyari pütasiꞌumi 
mütürücaüye püta, tasipitüatü 
temütetacanaquiꞌeriecacü 
temüseseüyenicü. 8 ꞌAyumieme 
ꞌuxaꞌatüni varie pepücaꞌateviyani 
petihecüatatü Tatiꞌaitüvame 
hepaüsita, pepücanesiteviyani 
ne, sepa nemanutahüiya 
hesüana nemümiemecü. Niuqui 
ꞌaixüa manuyünesie mieme 
masi quetineucuine ꞌecüta, 
Cacaüyari masitürücariyacacu. 
9 Mücü canihücütüni que müꞌane 
mütasiꞌutavicueisitüa, mütasiꞌutaꞌini 

436

437
temüpasiecacü hesiena miemecü. 
Tita temüteyuriecai tame, mücücü 
ꞌasipücatiuyuri, masi müpaü 
mütiyuvaüriyacaicü yücümana, 
ꞌaixüa mütiucaꞌiyaricü, ꞌayumieme 
pütaꞌutavicueisitüa. Müpaü 
tiniucaꞌiyaricaitüni tahesie 
mieme tucari caxuavecacu cuxi, 
tasihaꞌerivatü Cürisitu Quesusisie 
que temüteviyaniquecaicü. 
10 Hicürixüa masiücütü nayani 
ꞌaixüa que mütiucaꞌiyari, munuacü 
tasivicueisitüvame Cürisitu 
Quesusi. Mücü que mütiuyuri, 
taheyemecü temücacuiꞌinicü 
yatiniuyurieni. Tiniutahecüatani 
que temüteꞌayeyuyurini que 
temücatetipüne. Müpaü 
catinimasiücüni niuqui ꞌaixüa 
manuyüne cuxasivacacu.
11 Ne nepucayeri mücü niuqui 
hepaüsita nemüticuxatanicü, 
nüꞌari nuivarite tivaꞌüquitüvame 
nemayanicü. 12 Müpaü nemüꞌanecü, 
ꞌayumieme ꞌipaü nepüꞌitüariexime 
hicüpaü, peru nepücaneteviya 
nemimatecü que müꞌanesie yuri 
nemütiutaꞌerie. Yuri necatiniꞌerieca 
mücü müyüvecü miꞌüviyanicü 
tita münetiyetuiri ꞌiya tucari mexi 
caꞌayeꞌave.
13 Para pemimaicacü niuqui 
müseüye que mütivaiyacü, tita 
pemütiuꞌeni yaneticuxatacacu 
quenexeiyani ꞌaꞌinüaritüme, yuri 
petiꞌerietü petiꞌacanaquiꞌerietü 
Cürisitu Quesusisie tiviyatü que 
mütiyüveni. 14 Queneꞌüviyani tita 
ꞌaixüa mütiꞌane temüteyetuiriyarie, 
ꞌIyari Mütiyupata tahesie müyeca 
masipareviecacu.
15 Müpaü que pemütimate, 
yunaitü ꞌAsiya cuieyarisie 

2 Timuteu 1 ,  2
miemete mepünesiꞌucuꞌeirie, 
Piqueru Herumuquenexi 
hipatüta. 16 Tiꞌaitame xüca 
vanenimayaca ꞌUnesipuru 
quie quiecatari. Mücü müixa 
pünesiꞌuxipitüa, pücanesiteviyacai 
sepa nemanutahüiyacai, 17 masi 
Xumasie ꞌuyeicatü püyumexüitüacai 
nesicuvaunetü, pünesiꞌutaxei. 
18 Tiꞌaitame xüca ꞌipitüaca 
münenimayasiecacü ꞌiya tucari 
ꞌayeꞌayu Tiꞌaitame que mütixeiyani. 
Naime que mütivapareviecai 
ꞌEpesusie heyeicatü, ꞌecü ꞌaixüa 
ꞌanemecü yapepütimate.
Cuya ꞌaixüa mütiucaꞌiyaripaü 
yüanetü Quesusi Cürisitusie 
mieme que mütiyumieneni
2  Mericüte nenive 
quenetürücaüyeni Cürisitu 
Quesusi yamatipitüacacu 
ꞌaixüa mütiucaꞌiyaricü. 2 Tita 
pemütiuꞌenie neticuxatacacu 
tehecüatamete yumüireme 
vahüxie, mücü quenivayetuirieni 
teüteri yamemütecahu, mümeta 
memüyüvavenicü müpaü 
memütevatiꞌüquitüanicü hipameta.
3 Quetineucuine ꞌecüta 
peꞌamienetü Cürisitu 
Quesusisie mieme, cuya ꞌaixüa 
mütiucaꞌiyaripaü peyüanetü. 
4 Que müꞌane mücuya 
pücayuviyanüa yuꞌuximayasica 
cuvevienetü yücümana, masi 
ninaquiꞌaritüamücüni que 
müꞌane mitahüavixü cuya 
mayanicü. 5 Que müꞌane parecu 
münausame, sepa mürayuꞌivaxü 
nausaricü, neuyeveca ꞌinüari 
manuyünepaü mütananausanicü 
muma manutiquesiyarienicü 

2 Timuteu 2
mürayuꞌivaxücü. 6 Mücü meta, que 
müꞌane müꞌesame mütiꞌuximaya, 
caneuyeveca mücü meri 
mütipitüarienicü tita mütitixuavere. 
7 Yaquetiniꞌacühüaveni que 
nemaine mücü hepaüsita. Tiꞌaitame 
pümasipitüaca pemütimaivenicü 
naime hepaüsita.
8 Quenaꞌerivani Quesusi 
Cürisitu. Mücü müquite vasata 
nanucuquetüarieni, Ravirisie 
niyeyani. Müpaü paine niuqui 
ꞌaixüa manuyüne que nemüticuxata 
ne. 9 Müpaü nemüticuxatacü 
ꞌaxa nepüꞌitüariexime, ꞌasita 
nepanutahüiya ꞌaxa tiyuruvamepaü. 
Peru Cacaüyari niuquieya 
tixaü pücaꞌanutahüiva. 
10 ꞌAyumieme ne naime 
nepütiunevi memanayexeiyarie 
vahesie miemecü, mümeta 
memayeꞌaxüanicü 
memütavicueisitüarienicü 
Cürisitu Quesusisie meteviyatü, 
müpaü memütepitüariecacü meta 
yuheyemecü visi meꞌanenetü 
memacünecü.
11 Mücü niuqui yuricü paine,
Xüca hamatüana teꞌucuini
Hamatüanata tepayeyuyurini.
  12 Xüca teteꞌucaꞌenivani
Hamatüanata 
tepüteꞌaitametetüni.
Xüca tetacuꞌimavani
Quename tecaꞌimate teꞌutiyuatü,
Mücürita püyucuꞌimavani
Quename catasimate ꞌutaitü.
  13 Xüca tetehayevani yatetecahutü
Mücü yaticamietü ꞌapuve 
cayupatatü.
Pücayüve yamütiyurienenicü 
que mücatiucaꞌiyari.

438

Tiꞌuximayatame mümasiücü 
que mütiꞌinüasie
14 Mücü hepaüsita 
quetinivaꞌeritüaca, 
quenivahüritüaca Cacaüyari hüxie 
memücayucuitüvenicü niuqui 
hepaüsita. Müpaü tiyurienetü 
ꞌasipücayüni ꞌaixüa müꞌanecü, 
püvacaꞌunaxüani memüꞌenana 
xeicüa. 15 Queneꞌamexüitüaca 
Cacaüyari hüxie pemümasiücünicü 
que pemütiꞌinüasie, 
tiꞌuximayatamepaü peyüanetü 
mücaheuyevese müyuteviyanicü 
ꞌaixüa mütiꞌuximayacü, 
heiseriemecü petiꞌüquitatü 
niuqui yuri maine hepaüsita. 
16 Yacü xeicüa que memütecuxata 
mecateꞌayexeiyatü, mücü 
hepaüsita queneꞌacuerivayurieca. 
Müpaü metecuxatatü masi 
yemecü Cacaüyari metümaiyatü 
mepayuyeitüaximeni xeicüa. 
17 Vaniuqui püyemie püniyapaü. 
Müpaü mepüꞌanene Himeneu 
Piretu. 18 Müme müpaü memüyüa 
xaüsie meneucuyunixüani tita 
yuri müraine hepaüsita, müpaü 
memutiyuanecü quename 
ꞌari teꞌanucuꞌui. Hipame 
mepüvamuina ꞌaixüa müꞌanecü yuri 
memücateꞌeriecacü. 19 Sepasü müpaü 
memüteyurie, Cacaüyari yutesariya 
caniutavevieni qui tutuicame. 
ꞌApuve seꞌitü ꞌuxaya masiücücacu 
müpaü manuyüne, Tiꞌaitame 
püvamate yuteüterima, ꞌipaü meta 
manuyüne, Yunaitü memehüave 
Tiꞌaitame mequeyucuerivayurieca 
tita mücatiheiserie hepaüsita.
20 Qui ꞌamüyevata huru pürata 
xacürüteyari puxuave, peru cüye 

439
haxu xacürüteyari puxuaveta. 
Hipatü visi müꞌanecü püꞌayumieme, 
hipatüta ꞌaxa müꞌanecü 
püꞌayumieme. 21 Mericüsü xüca 
ꞌuyuꞌitieni müpaü memüꞌanene 
vahesie mücativiyanicü, xacü visi 
müꞌanecü müꞌayumieme payani 
pasietü, ꞌaixüa tinaquiꞌerivatü 
cusiyari quepaucua meiyehüva, 
haꞌarisietü ꞌaixüa mütiyurienenicü 
naimecü sepa que mütitita.
22 Queneꞌataꞌuna 
pemücatiꞌacahiveꞌeriecacü 
memühehecua vahepaü. Müpaü 
püta quetineꞌamexüitüaca, 
heiseriemecü yapemüticamienicü, 
que pemaine yapemütiyurienenicü, 
pemütiꞌacanaquiꞌeriecacü. Müme 
memehüave Tiꞌaitame vaꞌiyari 
ꞌitiyatücaicacu, müme vahamatü 
ꞌaxeicüa yaxequeteneyurieca 
ꞌaixüa xemüteyuxeiyanicü. 
23 Memücatemaivave niuqui que 
memütexüatüa ꞌasimecatemaitü, 
mücü quenexaniꞌerieca 
müpaü petimaitü, niuqui 
metixüatüame mepüyutacuini 
xeicüa. 24 Caneuyeveca 
que müꞌane Tiꞌaitamesie 
mieme mütiꞌuximayatame 
mücayumienenicü, masi 
que müvayuriene yunaime 
carima ꞌasimücatiyurienenicü, 
mütiꞌüquitavenicü, minevienicü 
tita ꞌaxa mütiꞌane, 25 ꞌiyarieya ꞌaixüa 
ꞌanecacu müvatiheiseriyanicü müme 
memeyeꞌunie. Tietüsü Cacaüyari 
vapitüaca memütehayevanicü 
que memüteyuriecai, tita yuri 
müraine memütehetimanicü, 
26 memanutahütüarienicü 
memütavicuenicü Cauyumarie 
viniyarieyasie cümana 

2 Timuteu 2 ,  3
memuviyarie yamemütecahunicü 
que mütinaque ꞌiya.
Teüteri que memüteꞌuꞌiyarini 
taparirümecacu
3  ꞌIpaü quetinemaica, tucari 
taparirümecacu ꞌana 
cuanivemecü mepüyüaca. 2 Teüteri 
yuhesie mieme mepütenaquiꞌerieca 
xeicüa, tumini mepühiveꞌerieca, 
mepüyuxeümacani, 
mepüyuxaniꞌerieca, 
mepüvaseviximani hipame 
ꞌaxa meꞌutiyuatü vahepaüsita, 
mepücavaꞌenieni yuꞌuquiyarima, 
pamüpariyusi mepücaꞌipitüani 
xeime, ꞌaxa mepüꞌaneneni, 
3 mepücayunaquiꞌerieca, 
mepücayuhaxüapitüaca, 
mepüyuniuquimani, 
mepücateyuꞌaitüaca, 
mepayuꞌeririyani, mepihecani tita 
ꞌaixüa mütiꞌane, 4 mepüvayetuani 
hipame, mepüyuxünani, 
mepühüsierietücani, 
mepinaquiꞌerieca tita mütivanaque 
peru mepücaꞌinaquiꞌerieca 
Cacaüyari. 5 Cacaüyari 
mayexeiyapaü mepüteyuhecüaca, 
peru mepüyuhecüatani 
catürücaüyeme memüꞌeriecü tita 
memüteꞌayexeiya.
Taꞌaurie quenavesi müya 
memüꞌanene vahesüa 
pemücaꞌuyeicanicü. 6 Hipatü müme 
teüteri vaquita meneutahaqueni 
ꞌavie metevaꞌirüviyaque ꞌucaravesixi 
ꞌasimemücatemate, müme 
mevaruꞌiniecu vaꞌica mahetecü 
ꞌaxa que memüteyuriecai, 
memeuhapanietücacü naime 
metehiveꞌerietü. 7 ꞌUcaravesixi 
müpaü memüꞌanene yuheyemecü 

2 Timuteu 3 ,  4
mepüteyüꞌüquitüatüve peru 
hasuacu mepücayüvave 
memeitimanicü tita yuri müraine. 
8 Yaxeicüa Canesi Camüpüresi 
que memüteheyeꞌuniecai 
Muisexi, ꞌimeta meneyeꞌunieca 
tita yuri müraine. ꞌIcü teüteri 
mecanitipünirümeni que 
memüteyumate. Mepüxaniꞌeriva 
yuri que memüteꞌerie, masi yuri 
memücateꞌeriecü. 9 Perusü masi 
vaücavamecü ꞌasimepücateyüvaveni. 
ꞌAsimemücatematecü memasiücütü 
mecanacünicuni yunaime 
vahüxie, meripai miemetexi 
memütemasiücücaipaü ꞌana.
Papuru Timuteu que mütiuhüritüa
10 ꞌEcü püta peniveiyani neꞌinüari 
tita nemütiꞌüquitasie petiviyatü, 
que nemüticuyeica yapetiyurienetü, 
que nemütiyuriemücü, 
que yanemüticamie, que 
nemüreuterive netiucaꞌenivatü, 
que nemütinecanaquiꞌerie, 
que nemütiucaꞌeniva, 
11 que nemütiuveiyarie, que 
nemütiucuinixü nai que nemuꞌitüarie 
ꞌAnutiyuquiyasie ꞌIcuniyusie 
Risitürasie. Sepa que nemütiucuinixü 
neꞌuveiyarietü, Tiꞌaitame 
caneniutavicueisitüani naimecü. 
12 Siere menitaveiyariexüacuni 
yunaitü memüyuvaüriya Cacaüyari 
meꞌayexeiyatü memuꞌuvanicü 
Cürisitu Quesusisie meteviyatü. 
13 Teüteri ꞌaxa memüteyuricu 
memüteyucuamana masi vaüca 
ꞌaxa meꞌanenetü mepacünirümeni 
meteꞌirümatü meteꞌirüviyarietü meta.
14 Peru ꞌecü titasie pemütiꞌaꞌüquitüa 
tita pemüretima mütiyuricü, 
mücüsie petiviyatü queneꞌahayevani. 

440

Pepüvamate quehate müpaü 
memateꞌüquitüacacu müpaü 
pemüretima, 15 müpaü pepütimate 
nunusiyaripai pemütimaicaicü 
que maine ꞌutüarica xapayari 
müpasie. Mücü püyüve 
petimaiveme mümasiꞌayeitüanicü 
pemütavicueisitüarienicü yuri 
petiꞌerietü, müpaü que mütiyüve 
Cürisitu Quesusisie tiviyatü. 16 Naitü 
ꞌutüarica xapayarisie müreꞌuxa 
Cacaüyari ꞌinetüacu, mücü peuyevese 
mütiꞌüquitanicü mütatierivanicü 
mütaheiseriyarienicü tiꞌüquitüarietü 
mayanicü quepaü heiseriemecü 
yamüticamieni. 17 Mücü ꞌutüaricacü 
Cacaüyari teviyari payeꞌani 
pühaꞌarisieca ꞌaixüa mütiyurienenicü 
naimecü sepa que mütitita.
Niuqui quenecuxatani
4  Cacaüyari hüxie, Cürisitu 
Quesusi hüxie que müꞌane 
ꞌisücametütü müvatahüaveni 
memayeyuyuri müquite yunaime, 
mücü munuaximecü tiꞌaitametütü, 
müpaü nematinihüritüaca. 
2 Niuqui quenecuxatani. 
Mücücü queneꞌayumiemetüni 
penaquiꞌerivatü pecanaquiꞌerivatü. 
Quenivarutatiꞌa quenivacuꞌimaiyani 
quenivatuicani. Naimecü 
ꞌequetineutevini petiucaꞌenivatü, 
naimecü quetineꞌüquitani. 
3 Tucari nayeꞌamücü quepaucua 
memücaꞌinevieca ꞌüquisica 
müseüye, masi que mütivanaque 
mepüvaxexeürivani teꞌüquitamete, 
vanacate varusicuaquivacacu. 
4 Taꞌaurie mepaxürieni 
mecaꞌiꞌeniecutü tita yuri müraine. 
Xaüsie mepeucuyunixüani 
yüꞌüxasisie memüteviyanicü. 

441
5 ꞌEcüsü naimecü queneꞌamaica. 
Quetineucanevieca sepa ꞌaxa 
pemüꞌitüariene. Quetineꞌuximayaca 
peticuxatatü niuqui ꞌaixüa 
manuyünecü. ꞌAhüritüarica 
quenayeꞌatüa yemecü.
6 Neri mavari nepayeitüariexime. 
Tucari canahuraniri nemüyemiecü. 
7 ꞌAixüa ꞌanemecü nenetatuatü 
nepünemienecai. Que 
nemütinausanecai nepetaꞌa. 
Nepücatiuhayevaxü yaneticamietü. 
8 Hicü nepeꞌusiyarie muma 
nemümarivacü heiseriemecü 
yanemüticatüacü. Tiꞌaitame 
ꞌisücame canihücütüni heiseriemecü 
yamüticamie. Mücü müpaü 
pünetipitüani ꞌiya tucari 
ꞌayeꞌayu. Ne xeücüame müpaü 
pücanetipitüani, masi yunaitü 
memünaquiꞌa münuaximecü müpaü 
pütivapitüani müme.
Que mütiꞌaitüa
9 Queneꞌamexüitüaca cuitü 
nehesüa pemünuanicü. 10 Remaxi 
pünesiꞌucuꞌeirie cuiepa timieme 
tinaquiꞌerietü. Tesarunicapaitü 
neyani. Cüreseniti Carasiya 
cuieyarisie petüa, Titu 
Tarümasiyasiepaitü retüa. 11 Rucaxi 
yuxaüta nehamatü puyeica. 
Quenavitüqui Maricuxi, ꞌaꞌutüma 
queneꞌatüa. Mücü ꞌaixüa püꞌane 
münesipareviecacü. 12 Tiquicu 
nepenüꞌa ꞌEpesupaitü. 13 Mücü 
ꞌücari Türuhasisie nemeicuꞌeirie 
Carüpusüa quenahuri pemamiecü. 
Xapate quenahuri navi 
mürayeꞌutüca masi.
14 Herecanituru  tepüa vevivame 
ꞌaxa pünesiꞌuyuri vaücava. 
Tiꞌaitame  ꞌepürepinirieni 

2 Timuteu 4
müpaü  ꞌaxa münesiꞌuyuricü. 
15 ꞌEcüta queneꞌacuerivayurieca 
hepaüsitana. Yemecü peyeꞌuniecai 
taniuqui.
16 Nehesie mieme 
neꞌutaniucacacu meri miemecü, 
ni  xevitü neheima pücaꞌutanua. 
Yunaitü mepünesiꞌucuꞌeirie. 
Mericüte  xüca  vahesie 
cat iuhüiyani mücücü.  17 Tiꞌaitame 
masi neꞌaurie puvecai 
nesitürücariyatü  ꞌicü  xasicaya 
yemecü mücuxaxasivanicü 
yanet icuxatacacu,  yunaitü 
nuivarite memiꞌenienicü. 
Neputavicueisitüarie maye 
pücanesiꞌutacuai.  18 Tiꞌaitame 
pünesitavicueisitüani 
sepa que memüteyurie 
ꞌaxa menesiyuriecutü. 
ꞌAsinecaꞌitüarievecacu 
pünesiꞌayeꞌatüani haque 
müreꞌaita muyuavisie, mana 
nemayeꞌanicü. Hepaüsitana  ꞌaixüa 
quet icuxaxasivani  yuheyemecü. 
ꞌIcü niuqui  caniseꞌini.
Que mütivaruvaüritüa, ꞌaixüa que 
mutayü ꞌaixüa memüꞌitüarienicü
19  Quenivavaür itüaca  Pür isira 
ꞌAquiramame,  ꞌUnesipuru  quie 
quiecatar i meta.  20  ꞌErasitu 
mana  peyuhayevaxü  Cur initusie . 
Türupimu  nepecuꞌeir ie 
Miretusie  t icuyecacu. 
21  Queneꞌamexüitüaca 
pemünuanicü  caꞌuhaütücacu 
cux i.  ꞌEupurux i  Purenisi  R inu 
Cüraur iya  yuna itü  taꞌivama 
mepümasivaür itüa.
22 Tiꞌaitame ꞌaꞌiyari xüca masiteütani. 
ꞌAixüa xüca tiucaꞌiyarini xehesie 
mieme. 

TITU
Papuru Que Mütinüꞌairi

 
Vaürisica
1  Ne Papuru tiꞌuximayatame 
necanihücütüni Cacaüyarisie 
mieme. Quesusi Cürisitu nüꞌarieya 
necanihücütüni, yuri netiꞌerietü 
yaxeicüa yuri que memüteꞌerie 
müme Cacaüyari müvaranayexei, 
müpaüta netimaitü tita yuri 
müraine, que müreuyevese 
yamütimaicacü Cacaüyari xüca 
ꞌayexeiyani. 2 Müpaü netiniyurieneni 
nemitacueviecü tucari mücaxüve 
nemexeiyanicü. Cacaüyari 
pücatiꞌitava. Meripai tucari 
caxuavecacu cuxi müpaü putayü 
tucari mütasipitüaniquecaicü. 
3 Hicürixüa tucari ꞌaixüa müꞌane 
ꞌayeꞌacu, masiücüme canayeitüani 
yuniuqui, teüteri yametecuxatacacu. 
Necaniuhüritüarieni müpaü 
nemüticuxatanicü ne, müpaü 
mütiutaꞌaicü tativicueisitüvame 
Cacaüyaritütü. 4 Ne 
necamanivaüritüaca Titu. Yuricü 
pecaninenivetüni, yuri que 
temüteꞌerie tanaitü. Cacaüyari 
mütaꞌuquiyari, Cürisitu Quesusi 
mütativicueisitüvame, ꞌaixüa 
xüca meteꞌuꞌiyarini ꞌahesie mieme, 

ꞌaꞌiyarisie xüca memasipitüaca 
pemücaꞌuximatüariecacü.
ꞌUquiravesixi teꞌüviyamete 
que müreuyevese müpaü 
memüꞌanenenicü
5 Mücücü nemanecuꞌeirieni 
Cüretasie, pemeiheiserietüanicü 
tita müreuyevese, 
pemüvacuyasaxüanicü 
vaꞌuquiyarima xexuime quiecarisie, 
yaxeicüa que nemümatiutahüavixü, 
6 que müꞌane mücaniuquimarie, 
que müꞌane xeücüame müꞌüya, 
que müꞌane yütüriyama 
müvarexeiya yuri meteꞌeriecame 
vahesie carahüivacacu, 
quename merucuyatüve 
quename mecaꞌiꞌenie müpaü 
caraniuvacacu. 7 Cacaüyarisie 
mieme mühüritüariecü, neuyeveca 
que müꞌane tiꞌüviyame mühücü 
mücaniuquimariecacü, yuxaüta 
xeicüa mücayüanenicü mayuꞌeriya 
mücahücütünicü, tavecame 
mücahücütünicü, mücavativayanicü, 
tumini mücahiveꞌeriecacü 
tiyucuamanamütü. 8 Masi 
peuyevese müvatanaquiꞌerienicü 
teva quiecatari, minaquiꞌeriecacü 

442

443
tita ꞌaixüa mütiꞌane, mütimaivenicü, 
heiseriemecü yamüticamienicü, 
Cacaüyari mayexeiyanicü cuini 
mieme, müseüyenicü yuꞌiyarisie 
que mütiyuꞌaitüa. 9 Peuyevese 
mütiviyanicü niuqui yuri mainesie, 
ꞌüquisica manuyünepaü müyüvenicü 
müvatuicani tiꞌüquitatü que 
mütivaiyacü yemecü, müyüvenicü 
meta müvahecüatanicü 
memüniuquixie.
10 Yumüiretü ꞌameniuꞌuvani 
mecaheuꞌenanatü, yacü xeicüa 
metecuxatatü, meteyucuamanatü. 
Müme xitequiya ꞌinüariyarisie 
memüteviya masi yemecü 
müya mepüꞌanene. 11 Peuyevese 
memanunatücanicü que 
memütecuxata. Que memüꞌanene, 
mepüvamuina ꞌasita xeime qui 
quiecatari ꞌaxeicüa yunaime, 
mepütetiꞌüquita tita ꞌaixüa 
mücatiꞌane, meteꞌivacutü ꞌaxa 
tiꞌanemecü.
12 Vahesüa mieme tixaxatame 
xevitü müpaü niutayüni, 
Cüretatari yuheyemecü 
mecateniꞌitavani, yeutari 
memayuꞌeririya mecanihümetüni, 
mecaniyuꞌüraraxieca yuhuriepa 
meteviyatü xeicüa. 13 Mücü yemecü 
yuricü catiniutahecüata. ꞌAyumieme 
quenivarutatiꞌa türücaüyemecü, 
müme memüseseüyenicü, yuri 
meteꞌerietü que mütivaiyacü, 
14 mecavaꞌenietü Huriyusixi 
yacü xeicüa que memüteꞌüxasita, 
mecaheꞌerivatü tita memüteꞌaita 
teüteri memixaniꞌerie tita yuricü 
müraine.
15 Que memüteꞌixeiya müme 
memüꞌitiyatüca, naitü catiniꞌitiyaca. 
Müme memüseviximarie 

Titu 1 ,  2

yuri memücateꞌerie püta 
que memüteꞌixeiya, tixaü 
pücatixuave mütiꞌitiya, masi 
mecaniseviximarieca que 
memüteyumate, yuꞌiyari que 
memüteꞌenie vatateꞌacacu. 
16 Mecaniyuhecüatani yutetacü 
quename vaniu meꞌimate Cacaüyari 
meꞌutiyuatü, peru que memüteyurie, 
mepüyuhecüata masi quename 
mecaꞌimate. Cuini mieme ꞌaxa 
mecaniꞌaneneni, yamepücatecahu, 
mecanixaniꞌerivani sepa 
que memüteyurie ꞌaixüa 
memücateyuriecü.
ꞌÜquisica müseüye
2  ꞌEcüsü püta müpaü 
quetinecuxatani que 
müreuyevese, seüyemecü 
pemütiꞌüquitanicü. 
2 ꞌUquiravesixi mequeyumateni, 
ꞌaixüa mequetehecahuni, 
mequetehemaivaveni que 
müreuyevese yamütiyurienenicü, 
mequeseseüyeni yuri 
que memüteꞌerie que 
memüteyucanaquiꞌerie, que 
memüteꞌucaꞌeniva. 3 Yaxeicüa 
ꞌucaravesixi que memüteꞌuꞌuva, 
müpaü mequeteyurieca que 
müreuyevese yamütiyurienenicü 
Cacaüyarisüa miemetütü, 
niuquiperaixi mepücayüaca, vinucü 
mepücaꞌuꞌuvani xeicüa, tita ꞌaixüa 
mütiꞌanecü xeicüa mequeteꞌüquitani 
4 müpaü metevaꞌüquitüatü ꞌucari, 
müme memüvanaquiꞌeriecacü 
yücünama yütüriyama, 
5 memütemaivavenicü que 
müreuyevese yamütiyurienenicü, 
yücünama vahesie 
memüteviyanicü meꞌitiyatücaitü, 

Titu 2 ,  3
yuquie memüteꞌuximayacacü, 
ꞌaixüa memüteꞌuꞌiyarinicü, 
memüteyuꞌaitüarinüacacü 
vacünama que memaitüca. Xüca 
müpaü meꞌaneneni, Cacaüyari 
niuquieya pücaseviximarieca, ꞌaxa 
pücaticuxaxasivani hepaüsitana.
6 Müpaü yaxeicüa quetinivatuicani 
ꞌuquisi memütemaivavenicü que 
müreuyevese yamütiyurienenicü. 
7 Naime hepaüsita ꞌinüari 
quenaꞌayeitüvani ꞌaixüa 
petiyurienetü. Que pemütiꞌüquita, 
ꞌaꞌiyarisie ꞌaixüa petiꞌacühüavetü 
quetineꞌüquita ꞌaixüa peticamietü. 
8 Müpaü quetinecuxatani ꞌaniuqui 
seüyemecü, xevitü mücayüvenicü 
mitaveꞌeriecacü, que müꞌane 
müxeꞌayeꞌunie müteviyasitüarienicü 
masi, cayüvetü mayanicü ꞌaxa 
mainenicü xehepaüsita.
9 Müme vaüriyarica 
memüteꞌuximaya 
mequeteyuꞌaitüarinüaca 
vacusiyarima que memaitüca 
naimecü. Mequevanaquiꞌaritüaca 
masi, mepücaniuquixieca. 
10 Mepücavanavatüveni, masi 
mequevahecüasitüiyani 
ꞌaixüa ꞌiyari yamemütecahucü, 
tativicueisitüvame Cacaüyari 
ꞌüquisicaya visi mütixeiyariecacü 
que memüteyurie naimecü.
11 ꞌAri masiücütü canayani 
ꞌaixüa que mütiucaꞌiyari 
Cacaüyari. Müpaü müꞌanecü, 
yunaitü teüteri mecaniyüvaveni 
memütavicueisitüarienicü. 
12 ꞌAyumieme müpaü 
teteniꞌüquitüarieni 
temütahecüatanicü quename 
müme Cacaüyari memücaꞌayexeiya 
vahesüa tecamiemete, quename 

444

tame tecaꞌihiveꞌeri tita cuiepa 
memütama memütehiveꞌeri. Masi 
yeme ꞌipaü püta tepüteꞌüquitüarie 
que temüteꞌuꞌuvanicü, 
tetemaivavetü que müreuyevese 
yatemüteyuriecacü, 
heiseriemecü yatetecahutü, 
Cacaüyari teꞌayexeiyatü hicü 
temuꞌuvanicü ꞌena cuiepa, 13 meta 
temicueviecacü que müꞌane 
yemecü mütasitemavieritüani. 
Hicü tepicuevie, masiücütü 
mayanicü visi ꞌanetü que 
müꞌane Cacaüyaritütü mümarive 
tativicueisitüvame Cürisitu Quesusi 
hücütütü. 14 ꞌIya niyuyetuani 
tahesie mieme, mütasitaxünacü, 
yemecü temücaꞌitisanacü ꞌinüari, 
mücü mütasiꞌitienicü masi 
yuhesie mieme, teüterimama 
temacünecü tetavaüriyatü ꞌaixüa 
temüteyuriecacü.
15 Müpaü quetinecuxatani, 
vaüriyarica quenivapitüaca, 
quenivahecüatüaca heiserie 
petivaꞌaitüatü, xevitü 
mücamasitaveꞌeriecacü.
Heiserie tepupitüarie ꞌiya 
ꞌaixüa mütiucaꞌiyaricü
3  Quenivarataꞌeritüvani 
yamemütecahunicü 
teꞌaitamete heiserie 
memexeiya que memaitüca, 
memüteyuꞌaitüarinüacacü, 
memüyuvaüriyanicü ꞌaixüa 
memüteyuriecacü sepa que 
mütitita ꞌaixüa mütiꞌane, 
2 memücavaseviximacacü hipame 
ꞌaxa meꞌutiyuatü vahepaüsita, 
memücayucuitüvenicü, 
memücaꞌayuꞌeririyanicü, 
mümasiücünicü quename 

445
tixaütü mecatehüme que 
memütevaxeiya yunaime 
teüteri. 3 Tameri tanaitü meripai 
ꞌasitecatemaitü teniuꞌuvacaitüni, 
yatepücatecahucai, tepeuyexüriecai, 
vaüriyarica tepüteꞌuximayacai 
tita temütehiveꞌeriecaisie 
mieme xeicüa, müiremecü 
temünaquiꞌacacü xeicüa tepüyüacai, 
ꞌatepuꞌuvacai ꞌaxa teteyuriecutü 
teꞌütesatü. Tepüꞌuxiveꞌerivacai, 
tepütaꞌuxiveꞌeriecai tanaitü. 
4 ꞌAnatütüri masiücütü canayani 
ꞌaixüa que mütiucaꞌiyari 
tativicueisitüvame Cacaüyari, que 
mütatinaquiꞌerie teüteri. 5 Tame 
heiseriemecü yatetecahutü 
temüyüacaicü ꞌasipücatiuyuri, masi 
mücü mütasinenimayacaicü püta 
pütasiꞌutavicueisitüa. Pütasiꞌuꞌiti 
hutarieca tasitinuivitüaca, ꞌIyari 
Mütiyupata tasihecuariyacacu. 
6 Mücü ꞌIyari niutatuani 
vaücavamecü temeixeiyanicü, 
tativicueisitüvame Quesusi Cürisitu 
yatatiumicu. 7 Heiserie tepupitüarie 
ꞌiya ꞌaixüa mütiucaꞌiyaricü, 
ꞌayumieme tahesie catininaqueni 
tucari mücaxüve temexeiyanicü. 
Müpaü yuri teteꞌerietü 
tepütaꞌicueva.
8 Mücü niuqui yuricü 
paine. Müpaü nepüticuꞌeriva, 
peuyevese türücaüyemecü 
müpaü pemütivatahüavecü. 
Peuyevese müme yuri 
memütetaꞌerivave Cacaüyarisie 
memüyuꞌiyaritüacacü quepaü 
ꞌaixüa memüteyurieca. ꞌAixüa 
caniꞌanemücü nivapareviecamücü 
teüteri, müpaü memüteyuriecacü. 
9 Peru niuqui que memütexüatüa 

Titu 3

ꞌasimecatemaitü, que 
memütecuvaütüve xeime ramare 
hepaüsita, que memüteyuheca, 
ꞌinüari niuquiyari hepaüsita que 
memüteyucuitüve, mücü hepaüsita 
queneꞌacuerivayurieca. ꞌAxa 
ꞌanetü payeica que memüteyurie, 
xüanacüa payeica. 10 Que müꞌane 
yuhesie mütivaviyasitüa ꞌivamarixi, 
mücü quenanuyehüva hutacüa 
peꞌitaꞌimaiyame, 11 müpaü 
petimaitü, que müꞌane müpaü 
mütiyuriene neutunini, ꞌaxa 
tiniuyurieneni, yücümana yuhesie 
tiniuhüpani.
Que mütivarutaꞌaitüa
12 ꞌAhesüa quepaucua menuani 
ꞌArütema nehenunüꞌayu, Tiquicu 
nusu, queneꞌamexüitüa nehesüa 
pemümiecü Nicupuripai. Müpaü 
nepüticuꞌeriva, mana nepecani 
muhaütüsie. 13 Senaxi ꞌinüaricü 
mütiꞌüquitame, ꞌApuruxi yunaime 
quenivaparevieca vahuyeta, 
ꞌaixüa ꞌiyaricü peꞌatuatü, tixaütü 
memücateheuyehüacacü. 
14 Tateüterima müpaü 
mequeteyüꞌüquitüaca ꞌaixüa 
memüteyuriecacü memeixeiyanicü 
tita müreuyevese, capa 
mecaꞌutixuxuaveretü meꞌacünecü.
Que mütivaruvaüritüa, ꞌaixüa que 
mutayü ꞌaixüa memüꞌitüarienicü
15 Yunaitü nehesüa memuꞌuva 
mecamanivaüritüaca. ꞌEcüta 
quenivavaüritüaca müme 
memütasinaquiꞌerie yuri 
meteꞌerietü. ꞌAixüa quetiucaꞌiyarini 
yunaime xehesie mieme 
tacacaüyari. Müpaü xeicüa. 

QUIRIMUNI
Papuru Que Mütinüꞌairi

 

Vaürisica
1 Ne Papuru, neꞌanutahüiyatü 
Cürisitu Quesusisie mieme, taꞌiva 
Timuteumatü, tecanixevaüritüaca, 
Quirimuni temümasinaquiꞌerie 
tahamatü pemütiꞌuximaya, 
2 tamita meta ꞌApiya titevacame 
temünaquiꞌerie, ꞌAruquipu meta 
tahepaü cuya, müme meta 
memüyuyexexeüriva ꞌaquita. 
3 Cacaüyari mütaꞌuquiyari, 
Tatiꞌaitüvame Quesusi Cürisitumatü, 
xüca ꞌaixüa meteꞌuꞌiyarini xehesie 
mieme, xüca mexepitüaca 
yuꞌiyarisie xemücaꞌuximatüariecacü.
Quirimuni que 
mütiyucanaquiꞌeriecai, 
yuri que mütiꞌeriecai
4 Pamüpariyusi necanipitüaca 
necacaüyari neheyemecü, 
quepaucua nemümasicuxata 
nenenenevietü, 5 nemüꞌenacü que 
pemütivanaquiꞌerie Cacaüyari 
teüterimama yunaime, Tiꞌaitame 
Quesusisie yuri que pemütiꞌerie. 
6 ꞌIpaü netininenenevieca, ꞌaxeicüa 
temüpitüarienicü masi yemecü 
Cürisitusie teteviyatü temacünecü, 

ꞌahamatü temütaxevicü yuri 
teteꞌerietü. Xüca ꞌaixüa 
tetemaica tita temütehexeiya 
ꞌaixüa mütiꞌane naime, müpaü 
teniꞌitüariecacuni. 7 Vaücava 
nepünetemavie nepütuicarie ꞌecü 
pemütiꞌacanaquiꞌeriecü. Cacaüyari 
teüterimama mecaniꞌuxipitüarieca 
yuꞌiyarisie, ꞌecü que pemütiyuriene 
neꞌiva.
Papuru que mütitavavirie 
ꞌUnesimu hepaüsita
8 ꞌAyumieme, Cürisitusie 
netiviyatü sepasü heiserie 
nemexeiya necamatü 
nemümatiꞌaitüacacü 
tita müreuyevese, 9 masi 
temütetacanaquiꞌeriecü, ꞌayumieme 
vaüriyarica nemanipitüacaqueyu 
püta. Ne Papuru que nemüꞌane, 
neꞌuquirasitütü, neꞌanutahüiyacame 
nehücütütü hicü Cürisitu 
Quesusisie mieme, 10 vaüriyarica 
necamanipitüaca nenive hepaüsita, 
que müꞌane neꞌanutahüiyatü 
nemitinuivitüa. ꞌUnesimu 
necanixatani.
11 Mücü ꞌasipücatiyurienecai 
ꞌaixüa müꞌane ꞌahesie 

446

447
mieme, perusü hicü ꞌecü ne 
tecaneiyehüaca tanaitü. 12 ꞌAhesüa 
nenenunüꞌamücü neꞌiyaritüme. 
13 Nehesüa nepicayeniquecai, 
ꞌahesie mieme münesiparevienicü 
neꞌanutahüiyacacu niuqui 
ꞌaixüa manuyünesie mieme. 
14 Masiri ꞌecü ꞌasipecatimaicacu, 
nepücanevaüriyacai. Xüca 
neꞌicayenique, ꞌaixüa 
pepütiyurieneniqueyu 
ꞌecü, peru vaüriyarica 
yapepütiyurieneniqueyu. Mecuxi 
pemüꞌavaüriyaniqueyu püta. 
15 Pepitatümaiya yareutevicacu, 
peru xüari müpaü tiniuyüni 
ꞌaheyemecü peheixeiyatü 
pemayanicü. 16 Tiꞌuximayatame 
xeicüa pücahücü, masi vaücava 
peuyevese hicü. Taꞌiva canayani 
münaquiꞌeriva. Ne yemecü 
nepinaquiꞌerie, ꞌecüta masi vaüca 
peninaquiꞌeriecamücü tevitüme, 
Tiꞌaitamesie tiviyacameta.
17 ꞌAyumieme xüca tetaxevime 
peꞌerieca, queneutanaquiꞌeri que 
pemüneretanaquiꞌerieniqueyu ne. 
18 Xüca ꞌaxa masiꞌuyurieni, xüca 
tixaütü reuyeveca mütiyutuanicü, 
yaquenetineucuetatüa ne. 19 Ne 
Papuru nemamacü müpaü 

Quirimuni
nepütiuꞌutüa, ne nepürapica. 
Siqueresü ꞌasinepücamarahüaveni 
que müreuyevese masi 
pemünerapiniriecacü ꞌecü tucari 
pemexeiyacü. 20 ꞌEri neꞌiva, 
Tiꞌaitamesie temüteviyacü nepaine, 
ꞌaixüa nepüꞌitüarieniqueyu 
ꞌacümana. Queneneuꞌuxipitüa 
neꞌiyarisie, Cürisitusie que 
temüteviya.
21 Nepümatiuꞌutüiri 
yuri netiꞌerietü quename 
yapeticamieni, müpaü netimaitü, 
que nemutaine ne, ꞌecü 
pecananuyehaitürüvemücü. 22 Mücü 
meta, queneneucuhaꞌaritüiri haque 
nemayecani. Nepütaꞌicueva müpaü 
yuri netiꞌerietü, xeyuneneviecacu 
nepüpitüarieni xehesüa 
nemüyemiecü.
Vaürisica que mütivarunüꞌairiexüa
23 Mecamanivaüritüaca, 
ꞌEpapüraxiri nehepaü muviyarie 
Cürisitu Quesusisie mieme, 
24 Maricuxiri, ꞌArisitaricuri, 
Remaxiri, Rucaxiri. Müme 
nehamatü meteniꞌuximayaca.
25 Tiꞌaitame Quesusi Cürisitu 
xüca ꞌaixüa tiucaꞌiyarini xeꞌiyarisie 
mieme. 

HEPÜRAYUSIXI
Que Memüteꞌuꞌutüiyari

 

Cacaüyari pütatiutaxatüa 
nuꞌaya yaticuxatacacu
1  Cacaüyari meripai 
tinivacuxaxatüvacaitüni 
taꞌuquiyarima, texaxatametemama 
yametecuxatacacu, yuxexuitü que 
memüteꞌupitüarie niuqui yücü 
müꞌanene hepaüsita. 2 Hicü tucari 
taparirümecacu pütatiutaxatüa 
tame, yaticuxatacacu que müꞌane 
nuꞌaya mühücü püta. Mücü yunive 
caniucayasa hesiena mütinaquenicü 
naitü. Mücü ꞌinetüacu meta Cacaüyari 
caninetüani tita ꞌamüticuma. 3 Mücüsie 
que mütixavatü canimasiücüni que 
mütimarive Cacaüyari, Cacaüyari 
caniꞌinüarieyatüni que mütivaiyacü. 
Naime meta püratücü yuniuqui 
mütürücaüyecü. Mücü yücümana 
ꞌaixüa ꞌiyurieca tita ꞌaxa temüteꞌuyuri 
hepaüsita mütasiꞌitienicü, ꞌana que 
müꞌane mümarive serieta nayerüni 
muyuavisie.
Nuꞌaya püveꞌeme, niuqui 
tuayamete taheima miemete 
hepaüna mecaveꞌemetücacu
4 Mücü niupitüarieni yemecü 
mümarivanicü que müꞌane 

mühücü, peru taheima miemete 
niuqui tuayamete hepaüna 
mepücateꞌupitüarie. Yaxeicüata 
veꞌemetütü nayani, müme hepaüna 
mecaveꞌemetücacu. 5 Queri 
Cacaüyari müpaü titahüavive 
niuqui tuayamete xeime heiva, 
müpaü ticühüavetü,
ꞌEcü pepünenive,
Hicü ꞌaꞌuquiyari nepaneyeitüa,
ꞌutaitü. Nusu queri ꞌutayü,
Ne ꞌuquiyarieya nepayani,
Mücü nenive payani,
ꞌutaitü. 6 Masi tucari hepaüsita 
ticuxatatatü quepaucua cuiepa 
miꞌatüani yumatüari müpaü püta 
canaineni,
Yunaitü Cacaüyarisüa miemete
Niuqui tuayamete
Mequeꞌineneviyani,
ꞌutaitü. 7 Quepaucua niuqui 
tuayamete müvaxata müpaü paine,
Yuniuqui tuayamete
ꞌEca nivarayeitüvani,
Yutupirisixima meta
Tai nerücuari nivarayeitüvani.
8 Yunive püta xatatü müpaü paine,
ꞌEcü Cacaüyari ꞌaꞌuveni haque 
pemüraꞌaita
Yuheyemecü ꞌapuve,

448

449
Canixeuraüyeni
ꞌAꞌisü pemacueꞌe pemütiꞌaitamecü
ꞌInüari canihücütüni
Heiseriemecü que pemüticamie 
ꞌecü.
  9 Pepinaquiꞌerie tita mütiheiserie,
Pepiꞌuxiveꞌerie tita ꞌaisica 
mütitisana.
Cacaüyari ꞌacu
Que müꞌane müꞌacacaüyari
Pümasiꞌanayexei,
Temavierica masipitüatü
ꞌInüaritüme
ꞌAhamicuma cavaratahüavetü.
10 Müpaü paineta,
ꞌEcü Tiꞌaitame sutüapai 
pepicaque cuie,
Muyuavi peputavevie ꞌamamacü.
  11 Mücü pütiyünare
ꞌEcü püta ꞌapeniuvemücü.
ꞌIxuriquipaü mücü naitü 
nitayeꞌirimücü.
  12 Muyuavi pepütatuna ꞌücaripaü
Camixapaü püpasieni.
Masi ꞌecü yaxeicüa peꞌanetü 
pepüꞌahayeva,
ꞌAtucari pücatixüni.
13 Queri hasuacu titahüavive niuqui 
tuayamete xeime müpaü ticühüavetü,
Neserieta mexicuxi quenacani
Memümasiꞌacaꞌunie 
nemüvaꞌatüani ꞌahetüa.
14 Camüsü niuqui tuayamete 
yunaitü ꞌiyarite mecanihümetüni, 
Cacaüyari memütupirisiximama. 
Mepütanüꞌariva memüvaparevienicü 
müme vahesie mütinaquirüme mem
ütavicueisitüarienicü.
ꞌIcü vicueisitüarica vaüca 
pütürücaüye
2  Müpaü müꞌanecü, 
ꞌayumieme caneuyeveca 

Hepürayusixi 1 ,  2
masi vaüca temeꞌerivanicü tita 
temüteꞌuꞌeni capa yacü xeicüa 
teyüatü teva teꞌuꞌuvanicü. 
2 Camü mücü niuqui mutaxasie 
niuqui tuayamete taheima 
miemete yametecuxatacacu, 
mücü niseüyecaitüni. 
Yunaitü memitisanaxüa 
yunaitü memücaꞌiꞌeniecai 
metenapiniyariecaitüni 
mecanimariꞌitüariecaitüni, 
vahesie que mütinaquecai, que 
müreuyevecai. 3 Mericüte, xüca 
müpaü ꞌaneni, quesü tetetavicueni 
tame xüca teꞌitaveꞌerieca ꞌicü 
vicueisitüarica müya mütitürücaüye. 
Mücü caniusutüarieni 
Tiꞌaitame yaticuxatacacu que 
temütetavicueisitüarieni haitü. 
Niuquieya mepuseiriyaxü 
mümeta memiꞌeniecai müpaü 
temütemaicacü tame. 4 Cacaüyarita 
ꞌaxeicüa vahamatü müpaü 
tinihecüatacaitüni ꞌinüari vevietü 
mamarivaveme, türücaüyemecü 
tiyurienetü müiremecü, ꞌIyari 
Mütiyupata vatapitüacacu 
yuxexuime, que mütinaquecai 
Cacaüyari.
Que müꞌane misutüa 
temütavicueisitüarienicü
5 Que mütiuꞌaitaxü mücü cuie 
ꞌumamie hepaüsita, niuqui tuayamete 
memüteꞌaitanicü muva ꞌasipücaꞌutayü. 
Mücü cuie canihücütüni tita 
hepaüsita temütecuxata. 6 Hecüasica 
canixuaveni xapasie müpaü 
manuyüne,
Teüteri que metetitamexi 
pemüvaraꞌerivanicü.
Teüteri vanivema quesü 
metetitamexi

Hepürayusixi 2
Pemüꞌavaüricü vahesie mieme.
  7 Penivaranucayasa niuqui 
tuayamete vahepaü 
memücatürücavinicü 
yapaümexa.
Penivaranutimumatüani visi 
meꞌanenetü memacünecü
Veꞌemecü memüxeiyarienicü.
  8 Pepicayasaxü naime peheꞌivaca 
vahesie mieme
Müme memüteꞌaitanicü 
hepaüsitana.
Mericüsü, que müticayasaxü 
naime heꞌivaca para teüteri 
memüteꞌaitanicü hepaüsitana, tixaü 
pücaranuyuhayeva hepaüsitana 
memücateꞌaitanicü. Peru hicü 
cuxi que temütevaxeiya teüteri, 
naitü ꞌacuxi pücahaꞌivarieve müme 
memüteꞌaitanicü hepaüsitana. 
9 Quesusi xeicüa que temüteꞌixeiya, 
mücü yapaümexa niucayerieni 
niuqui tuayamete vahepaü 
mücatürücaüyenicü. Mücü 
mütiucuinixücü quepaucua mumü, 
cananutimumatüarieni visi ꞌanetü 
mayanicü veꞌemecü müxeiyarienicü. 
Cacaüyari ꞌaixüa mütiucaꞌiyaricü 
müpaü tiniuyüni, mumünicü 
tanaime tahesie mieme.
10 Mücü nisutüani naime, 
ꞌinetüacu caniuneni naitü. ꞌAixüa 
caniuyüni Cacaüyari, varavitütü 
yumüireme yunivema visi 
meꞌanenetü memacünecü, 
meyeꞌatüacü que müꞌane misutüa 
memütavicueisitüarienicü, 
yatipitüatü müticuinecü para 
mayeꞌanicü. 11 Que müꞌane 
müvapata, mümeta memupasie, 
xeimesie mecaniyecüne yunaitü. 
ꞌAyumieme pücayuteviya yuꞌivama 
vaterüvatü 12 müpaü ꞌutaitü,

450
Nepümasihecüatani que müꞌane 
pemühücü
Neꞌivama menesiꞌeniecacu
Memüyutixexeüriva vahixüapa 
neꞌuvetü
Nemasinüavani.
13 Müpaü paine meta,
Ne yuri nepütiꞌerieca hesiena.
Müpaü meta paine,
Camü ne necaniyüaneni,
Nenivemata Cacaüyari que 
münetiuhüritüa mecaniyüaca.
14 Mericüsü, ranivema ꞌaxeicüa 
mecaniyuxevini xei xuriyayari 
xei vaiyari. ꞌAyumieme mücüta 
yaxeicüa tahamatü yuxevitü 
nayani, tahepaü yemecü. Müpaü 
mütiuyuricü mumücü meta 
püyüvecai micaꞌunanicü que 
müꞌane türücariya mexeiya 
yemecü mütasicuinicü 
Cauyumarietütü. 15 Püyüvecai 
meta müvaxünacü müme mexi 
meꞌayeyuyuricai meuyevecai 
vaüriyarica memüteꞌuximayacacü 
metehaꞌerivatü que 
memütecuinequecai. 
16 Canimasiücüni niuqui tuayamete 
memücahümecü müvaparevie, 
masi ꞌApurahami xiüyarimama 
püta püvaparevie. 17 ꞌAyumieme 
peuyevecai yuꞌivama vahepaü 
ꞌanetü mayeitüarienicü naime 
hepaüsita. Müpaü ꞌanetü 
caniyüvecaitüni maraꞌacame 
mayanicü tiyucanenimayatü 
yaticamietü, Cacaüyarisie mieme 
hüritüarietü, ꞌaixüa miyurienicü 
tita teüteri ꞌaxa memüteꞌuyuri 
hepaüsita. 18 Mücü mütiucuinixücü 
muꞌinüasiecü, caniyüveni 
müvaparevienicü hipame mexi 
meꞌinüasie.

451

Quesusi püveꞌeme, Muisexi 
hepaüna caveꞌemetücacu
3  Mericüte neꞌivama 
xemupasie Cacaüyarisie 
mieme, ꞌaxeicüa xemutaꞌinierie 
que müꞌane taheima macave 
xehahüavecacu, müpaü müꞌanecü 
ꞌayumieme müpaü nepaine, 
xequenaꞌerivani Quesusi. Mücü 
nüꞌari nayani, maraꞌacameta nayani 
cuini mieme mütiuhüritüarie. 
Mücü canihücütüni hesiena 
teteviyatü temütahecüata. 2 Mücü 
yatinicamieni que maine que 
müꞌane mihüritüa, yaxeicüa 
que müticamiecai Muisexi, 
Cacaüyari quie quiecatari 
vahepaüsita hüritüarietü. 
3 Peru ꞌicüsie pütiunaquixü 
masi yemecü veꞌemecü 
müxeiyarienicü, Muisexi hepaüna 
catixeiyarievecacu, yaxeicüa 
qui vevivame cui veꞌemecü 
que müticuxaxasiva, veviyaya 
hepaüna caticuxaxasivacacu 
qui. 4 Tevi pitivevie naime 
qui, peru que müꞌane nai 
mütiutivevie, mücü Cacaüyari 
canihücütüni. 5 Mericüsü, Muisexi 
yapüticamiecai Cacaüyari quie 
quiecatari yunaime vahepaüsita 
que mütiuhüritüarie, peru 
tiparevivame canihücütücaitüni 
xeicüa mucayeri mütihecüatanicü 
tita ꞌarique müticuxaxasivaniquecai 
hepaüsita. 6 Cürisitu püta 
yapüticamie quiecame nuꞌaya 
hücütütü, Cacaüyari quie quiecatari 
vahepaüsita que mütihüritüarie. 
Mericüsü tame quiena quiecatari 
tepühüme xüca tetahayeva 
tecamamatü ꞌaixüa teꞌutiyuatü 

Hepürayusixi 3
tita temütecuevie hepaüsita 
tecacuyuitüarivatü quepaucua 
mütapareque.
Cacaüyari teüterimama que 
memüteꞌuxipitüarieca
7 ꞌAyumieme que maine ꞌIyari 
Mütiyupata,
Hicü xüca xeꞌiꞌenieni 
ꞌutaniucacacu,
  8 Xeꞌuꞌitutupetü xepücaꞌacüne 
yuꞌiyarisie
Que memüteꞌacü müme ꞌana
Quepaucua memüyucuitüvecai 
nehamatü
Que memüteꞌuyuri mücü 
tucarisie
Quepaucua 
memünesiꞌutaꞌinüataxü
Macumavesie meꞌuꞌuvatü,
  9 Haque xeꞌuquiyarima 
memünesiheꞌisipatüvecai,
Sepa neꞌuximayasica 
memüxeiyacai huta teviyari 
viyari.
  10 ꞌAyumieme nepuyehaꞌa ꞌana 
miemetexi vahepaüsita.
Müpaü neputayü,
Yuheyemecü yuꞌiyarisie 
meneuyexürüveni, nehaitü.
Que nemütiuyeica, 
ꞌasimepücateheitimaivave.
  11 ꞌAyumieme müpaü 
nepütinehüritüa nehaꞌatü,
Müpaü neꞌutaitü,
Yemecü mepücaꞌayeꞌaxüani 
haque nemüvarecaꞌuxipitüani.
12 Xequeneyucuerivayurieca 
xeme neꞌivama capa xevitü xeme 
ꞌiyarieya ꞌaxa ꞌanenicü, capa 
yuri catiꞌeriecacü ꞌihayevamütü 
Cacaüyari mayeyuri. 13 Masisü 
xexuime tucarisie xequeneyutuicani 

Hepürayusixi 3 ,  4
mexicuxi hicü xasiva, capa 
ꞌuꞌituperecü xevitü xeme, tita 
ꞌaxa mütiꞌane xecuamanacacu. 
14 ꞌAxeicüa tepütaxevi Cürisitumatü 
xüca yuri teteꞌerietü tetahayeva, 
matüaripai yuri que temüteꞌutaꞌerie, 
ꞌasitecacuyuitüarivatü quepaucua 
mütapareque, 15 müpaü que 
manuyüne,
Hicü xüca xeꞌiꞌenieni 
ꞌutaniucacacu,
Xeꞌuꞌitutupetü xepücaꞌacüne 
yuꞌiyarisie
Que memüteꞌacü müme ꞌana
Quepaucua memüyucuitüvecai 
nehamatü.
16 Que hate mepüyucuitüvecai 
hamatüana sepa memiꞌeniecai. 
Müme mecanihümetücaitüni 
yunaitü ꞌEquipitu cuieyarisie 
memeyecü Muisexi varavitücücacu. 
17 Mericüte, que hate vahepaüsita 
pühaꞌacai huta teviyari viyari. 
Müpaü catinimasiücüni, müme 
mecanihümetücaitüni ꞌaxa 
memüteꞌuyuri ꞌana. Müme 
vacaxari ꞌapucuhetei meꞌatixüriecu 
macumavesie. 18 Mericüte, que 
hate tivarahüavetü tiyühüritüa, 
müpaü ꞌutaitü quename 
mecaꞌayeꞌaxüaniquecai yemecü 
haque müvarecaꞌuxipietüaniquecai. 
Müme mecanihümetücaitüni yuri 
memücateꞌeriecai. 19 Mericüte 
ꞌayumieme müpaü tepütemate, 
mepüyutatexi meꞌayeꞌaxüanique 
yuri memücateꞌeriecaicü müme.
4  Mericüsü niuquieya puxuave 
cuxi que mutayü quename 
tevi yüve mayeꞌanicü haque 
meicaꞌuxipitüani. ꞌAyumieme 
tequeꞌumamaca capa xevitü xeme 
caꞌayeꞌavemepaü tixeiyariecacü. 

452

2 Tamesietü niuqui ꞌaixüa 
manuyünecü tepüteꞌutaxatüarie 
yaxeicüa vahepaü. Peru mücü 
niuqui memuꞌeni ꞌasipücavaruyuri 
müme, mücayutaxeviriyaxücü 
müme memiꞌeniecai vahamatü yuri 
mecatetaꞌerivavecacu. 3 Tame püta 
yuri temüteꞌutaꞌeri tepayeꞌaxüaxime 
haque mütasihecaꞌuxipitüani, 
müpaü que mutayü,
Yanepütinehüritüa nehaꞌatü,
Müpaü neꞌutaitü,
Yemecü mepücaꞌayeꞌaxüani 
müme
Haque nemüvarecaꞌuxipitüani.
Müpaü putayü sepa ꞌuximayasicaya 
münürie cuie munetüariepai. 
4 Xapasie niuqui puxuave mücü 
ꞌatahutarieca mieme tucari müxata 
müpaü ꞌanuyütü, Cacaüyari 
ꞌatahutarieca tucarisie niucaꞌuxipieni 
ꞌinüca yuꞌuximayasica naime. 
5 Müpaü paine meta,
Yemecü mepücaꞌayeꞌaxüani 
müme
Haque nemüvarecaꞌuxipitüani.
6 Mericüsü ꞌuxipiya ꞌacuxi puxuave 
hipatü yamemüteꞌayeꞌaxüanicü, 
peru müme matüari niuqui 
ꞌaixüa manuyünecü müpaü 
memütecühüavarüvacai 
mepücaꞌayeꞌaxüa yuri 
memücateꞌeriecaicü. 7 Tavari tucari 
niupata xeime, Hicü müterüvarie. 
Raviri xapayasie müpaü putayü 
müixa viyari ꞌanuyeyacu, yaxeicüa 
meripai que mutayü müpaü ꞌutaitü,
Hicü xüca xeꞌiꞌenieni 
ꞌutaniucacacu,
Xeꞌuꞌitutupetü xepücaꞌacüne 
yuꞌiyarisie.
8 Hicümüsü, xüca mücü Cusue 
varecaꞌuxipitüanique ꞌana, 

453
Cacaüyari ꞌasipücahaineniqueyu 
xeime tucari hepaüsita ꞌarique 
mayeꞌaniquecaicü. 9 ꞌAyumieme 
ꞌuxipiya tucari puxuave cuxi 
Cacaüyari teüterimama vahesie 
mieme. 10 Que müꞌane mayeꞌave 
haque meicaꞌuxipitüa, mücü 
pütiuhayevaxü yuꞌuximayasica 
ꞌunüca, yaxeicüa Cacaüyari 
que mütiuhayevaxü ꞌinüca 
yuꞌuximayasica. 11 ꞌAyumieme 
tequetamexüitüaca 
temayeꞌaxüanicü haque 
mütasihecaꞌuxipitüani, xevitü capa 
ꞌativenicü capa masiücünicü hesiena 
yuri que mücatiꞌerie yaxeicüa 
müme vahepaü.
12 Cacaüyari niuquieya 
payeyuri pütürücaüye. ꞌAixüa 
püreutiquequema, hepaüna 
careutiquequemacacu ꞌixipara 
sepa naisata meutixicacauni. 
Pitixiteque ꞌipatatü ratucari raꞌiyari, 
raturuyari ratutanayari naime. 
Piꞌinüata tevi que mütiyumate 
que mütiyuꞌiyaritüa yuꞌiyarisie. 
13 Sepa que mütitita munetüarie 
pücayüve müꞌaviesiecacü mücü que 
mütixeiya. Naitüri masi pümasiücü 
panutiyepiya que müꞌane 
mütasitahüave ꞌixeiyacacu.
Quesusi maraꞌacame canihücütüni 
cui mühüritüarie mümarive
14 Mericüsü tepeixeiya 
maraꞌacame cuini mieme 
mühüritüarie mümarive muyuavi 
heima manutitüa Quesusitütü 
Cacaüyari münuꞌaya. ꞌAyumieme 
tequetahayevani yatetetahecüatatü 
hesiena que temüteviya. 
15 Maraꞌacame que temüteꞌayexeiya, 
tepücaheixeiya que müꞌane 

Hepürayusixi 4 ,  5
mücayüve tahepaü mütiyumaicacü 
que temütevararani tame. 
Tepeixeiya püta que müꞌane naime 
hepaüsita müꞌinüasie yaxeicüa 
tahepaü, peru ꞌaxa catiyurievetü. 
16 ꞌAyumieme tecamamatü ꞌaura 
tequeꞌacüne que müꞌane ꞌaixüa 
mütiucaꞌiyari ꞌuvenieya manuve 
ꞌaurie, temünenimayasiecacü, 
temüpareviyanicü quepaucua 
müpaü temüteheuyehüva, mücü 
ꞌaixüa tiucaꞌiyaricacu.
5  Maraꞌacate cuini mieme 
memühüritüarie teüteri vasata 
mecananuyexeiyarieca yunaitü, 
mecaniucayasarieni Cacaüyarisie 
mieme memühüritüariecacü, 
teüteri vahesie mieme 
memixatüanicü ꞌimiquieri 
mavari, ꞌaixüa meꞌiyurienique 
tita ꞌaxa memüteyurie hepaüsita. 
2 Xüca müpaü ꞌaneni maraꞌacame, 
caniyüveni müvatahüave müme 
ꞌasimecatemaitü memeuyexürüve 
carima cavayurienetü, vahepaü 
veranitü ꞌamuyeicacü. 3 Müpaü 
müveranicü quepaucua mixatüa 
Cacaüyari teüteri tita ꞌaxa 
memüteyurie hepaüsita, müpaüta 
püreuyevese mavari müvevienicü 
yücümana tita ꞌaxa mütiuyuri 
hepaüsita ꞌaixüa miyurienicü.
4 Mücü meta, tevi 
yücümana pücaꞌuyucaye ꞌipaü 
mütihüritüariecacü, masi Cacaüyari 
yatitahüavecacu xeicüa pucayeri 
ꞌArunipaü. 5 Yaxeicüa Cürisitu 
visi ꞌaneme pücaꞌayuyeitüa 
yücümana maraꞌacame mayanicü 
cui mühüritüarie, masisü müpaü 
pütipitüa que müꞌane müpaü 
mütitahüavixü,
ꞌEcü pepünenive,

Hepürayusixi 5 ,  6
Hicü ꞌaꞌuquiyari nepaneyeitüa.
6 Müpaü puyü que maine xeime 
xapasie,
ꞌEcü ꞌaheyemecü 
pecanimaraꞌacametüni,
Merüquiserequipaü que 
mütiuhüritüarie
Yapepütiühüritüarie ꞌecü.
7 Mücü mexi tevitütü ꞌaꞌuyeicacai 
carima niyutanenevieni ꞌahivatü 
ꞌutasuatü, nitavavirieni que müꞌane 
müyüvecai mitavicueisitüanicü 
capa ꞌumünicü. Puꞌenierie 
müreiyehüviriecaicü Cacaüyari. 
8 Sepa nuꞌaya mühücütücai, 
tiucuineca yapüretima 
yamüticamienicü. 9 Müpaü 
rayeꞌatüarieca, yuheyemecü 
memütavicueisitüarienicü 
vapitüatü nayani, yunaitü 
yamemütecahu que maine, 
10 Cacaüyari ꞌicayecu maraꞌacame 
cuini mieme mühüritüarie 
mayanicü Merüquiserequi que 
mütiuhüritüarie.
Que mütivacuꞌimavacai 
memücatehayevanicü 
yuri meteꞌerietü
11 Mücü Merüquiserequi 
hepaüsita vaücavame 
tepeixeiya niuqui mücuanive 
yatemütexehecüasitüiyanicü, 
xeme xemüyuꞌüraraxiecü que 
xemüteꞌuꞌenana. 12 Tamüsü, müpaü 
püreuyevese masi teꞌüquitamete 
xemühümetünicü, müixa 
manuyetüacü yuri xemüteꞌutaꞌeri, 
peru xecaneiyehüaca que 
müꞌane hutarieca misutüani 
tixeꞌüquitüatü sutüapai mieme 
ꞌüquisica Cacaüyari que maine, 
hecuamete que memüteꞌüquitüarie. 

454

Resi xeheuyehüatü xecanacüne, 
ꞌicuai mütürücaüye xequematü 
xepücaꞌacünivave. 13 Yunaitü resi 
memüsise mecacaniꞌiyamatücani 
niuqui müheiserie hepaüsita. 
Mepütüri cuxi. 14 ꞌIcuai 
mütürücaüye ꞌamemutütü 
vahesie canimiemetüni, müme 
memüꞌiyamatücacü yuꞌiyarisie 
memüteyüꞌüquitüavavecü para 
memipatanicü tita ꞌaixüa mütiꞌane 
tita ꞌaxa mütiꞌane, müme vahesie 
pümieme.6  Mericüsü peuyevese 
temütehayevanicü hicü 
tetecuxatatü sutüa mieme niuqui 
hepaüsita Cürisitu hepaüsita 
manuyüne xeicüa. Tepucüne püta 
temayeꞌaxüanicü. Tavari tenari 
tepücatavevieni quitüa mieme, 
müpaü tepücatecuxatani que 
müreuyevese tevi mütihayevanicü 
que mütiyurienecai cümana 
mümüniquecai, que müreuyevese 
yuri mütitaꞌerienicü Cacaüyarisie. 
2 Müpaü tepücateꞌüquitani hicü 
ꞌüyarica hepaüsita, tevisie que 
memüteꞌutime hepaüsita, müquite 
que memüteꞌanucuꞌuni hepaüsita, 
yuheyemecü ꞌisücame que 
mütivaranutaxürieni hepaüsita. 
3 Mericüte, temayeꞌaxüanicü 
tepucüne, xüca Cacaüyari müpaü 
tatitaunieca.
4 Müme heiva memuhecüariyari, 
yuhesie memeitima mücü 
ꞌimiquieri taheima mümieme, 
ꞌIyari Mütiyupata mehexeiyatü 
memacü ꞌaxeicüa tahepaü, 
5 yücümana müpaü memütehetima 
ꞌaixüa que mütiꞌane Cacaüyari 
niuquieya türücariya 
memetima tucari ꞌumamiesie 

455
mieme, 6 müme xüca taꞌaurie 
meꞌaxüriexüani, mepücayüvave 
tavari memühecuariyarienicü 
para memütehayevanicü que 
memüteyuriecai. Müme masi 
curuxisie mepimi Cacaüyari 
nuꞌaya yücümana, masiücüme 
mepeyeitüva münanaimarienicü. 
7 Tamüsü, cuie xüca viyeri 
yatiyuineni hesiena mucaviviye, 
xüca ꞌitinetüani tupiriya ꞌaixüa 
müꞌanene ꞌesamete vahesie mieme, 
Cacaüyari ꞌaixüa pütipitüa. 8 Me 
cuie xüca xuya visaxa ꞌutinetüani 
püxaniꞌeriva püta, pücuerivaꞌane 
hepaüsitana müticuxaxasivanicü 
para ꞌaxa müꞌitüarienicü. 
Mütataiyarienicü püꞌayumieme 
xeicüa.
Tepüseiriyari yatetetaꞌicuevatü
9 Perusü sepa müpaü temaitüca, 
masi ꞌaixüa ꞌanemecü quename 
xeteyurie yuri tepüteꞌerie 
xehepaüsita tanaquiꞌerima, 
quename xetavicueisitüariexime. 
10 Cacaüyariri müpaü pücayüane 
que müꞌane heiseriemecü 
yamücaticamiepaü. Pücaxetümaiya 
que xemüteꞌuximayacai 
que xemüteyuhecüatacai 
xeteyucanaquiꞌerietü 
xemeꞌerivacaicü. Que 
xemüteyucanaquiꞌeriecai 
pümasiücücai xemüvapareviecaicü 
teüterimama, hicüta que 
xemütevaparevie. 11 Müpaü 
pütatinaque, yuxexuitü 
xeme xemüyuhecüatanicü 
yaxeicüa xeyumexüitüatü 
yemecü yuri que xemüteꞌerie, 
xetaꞌicuevatü quepaucua 
mütapareque. 12 Peuyevese 

Hepürayusixi 6
xemücayuꞌüraraxiecacü, masi 
peuyevese xemüvaꞌüquenicü 
müme yuri meteꞌeriecacu 
ꞌemeteutevicacu mecavaüripietü, 
müme vahesie mütinaquirüme tita 
memütehahüavarüvacai quename 
meheixeiyaniquecai.
13 Cacaüyari quepaucua müpaü 
mütitahüavixü ꞌApurahami 
tita mürexeiyaniquecai 
hepaüsita, xevitü masi vaüca 
mütürücaüyecai ꞌapücaꞌuyeicacai 
Cacaüyari mixatanicü 
yühüritüatü. ꞌAyumieme 
yuxatatü yücümana puyühüritüa 
müpaü ꞌutaitü, 14 Yemecü ꞌaixüa 
nemaniyuriecamücü, yemecü 
nemanimüiriyacamücü. 15 Müpaü 
ꞌereutereca cavaüripietü ꞌApurahami, 
que mütiutahüavarie, heixeiyatü 
nayani. 16 Teüteri quepaucua 
memüyühüritüa, mepixata que 
müꞌane masi vaüca mütürücaüye. 
Naimecü xüca yuhüritüani, mücücü 
püseiriyarie niuqui, pünami niuqui 
xüatüarica. 17 ꞌAyumieme Cacaüyari 
yaxeicüa pütiuyuri quepaucua 
muyuvaüri masi heiseriemecü 
müvahecüasitüiyanicü müme 
vahesie mütinaqueniquecai tita 
memütehahüavarüvacai, müpaü 
memütemaicacü que mücatipasieve 
tita mütiyuriemücü. ꞌAyumieme 
pitaxeviriyaxü yuniuqui 
yühüritüatü. 18 Tame ꞌayumieme 
tita mücatipasieve tepexeiya 
hutame. Mücü hepaüsita Cacaüyari 
pücayüve mütatiꞌitaiyanicü. 
Mücücü ꞌayumieme türücaüyemecü 
tecanituicarieca, tame 
temütataꞌunaxü teꞌiviyatü tita 
temütecuevie. 19 Müpaü xüca 
tetetaꞌicuevani yuri teteꞌerietü, 

Hepürayusixi 6 ,  7
tepeixeiya tiyuhaname tatucarisie 
mieme mütasiseiriyanicü. 
Pücahateque püseꞌi. Cacaüyari 
manuvesie pütiviya, tuquieyasie 
mieme ꞌixuriqui reunacame 
varie peutahave, 20 haque 
tahesie mieme meutaha 
Quesusi tasiꞌanuyehaitüiyatü, 
maraꞌacame ꞌayaca yuheyemecü, 
Merüquiserequipaü mütiuhüritüar
ie.
Merüquiserequi que 
mütiuhüritüarie maraꞌacametütü
7  Mücü Merüquiserequi, 
Saremetari 
pütivaꞌaitüvametücai, 
Cacaüyari taheima macave 
pümaraꞌacameyatücai. Quepaucua 
ꞌApurahami mamieximecai 
varaꞌivaca teꞌaitamete, mücü 
penucunaquixü, ꞌaixüa putayü 
hepaüsitana para ꞌaixüa 
müꞌitüarienicü. 2 Mücü ꞌApurahami 
tita mütivarunavairi naimesie 
mieme yapaümeme tamamatasie 
mieme xeime pimi. Merüquiserequi 
taniuquicü Tiꞌaitame Heiseriemecü 
Yamüticamie catinitevaca, 
Saremetari Tivaꞌaitüvame 
catinitevaca meta, Tiꞌaitame ꞌAixüa 
Memüteyuxeiyanicü Mütivapitüa 
maine. 3 Quemasieya varusieya 
maremama mepücaxasiva. Pumave 
niuqui que mütisutüa ꞌayenieretü, 
que mütiutixü tucarieya hepaüsita. 
Cacaüyari nuꞌayapaü caniꞌaneni, 
maraꞌacametütü ꞌacaniuveni 
catihayevatü yuheyemecü.
4 Mericüte, xequenaꞌerivani 
que mütimarivecai mücü. ꞌAsita 
que müꞌane mütatusitücai 
ꞌApurahamitütü xei tapari pimi 

456

tita cuyaxi mütivarunavairisie 
mieme. 5 Mericüsü, hipatü Revi 
xiüyarimama maraꞌacariyacü 
memühüritüarie, müme ꞌaitüarica 
mecanexeiyani tamamatasie mieme 
xei tapari memüvavaviriecacü 
teüteri yuꞌivama ꞌinüari niuquiyari 
que maine, sepa mümeta 
yuꞌivama vahepaü ꞌApurahamisie 
memüyecü yunaitü. 6 ꞌIcü masi 
ꞌasipücativamaretücai, peru 
ꞌApurahami xei tapari pimi, 
mücüta ꞌaixüa putayü hepaüsitana 
para ꞌaixüa müꞌitüarienicü. Que 
müꞌane mütiutahüavarie tita 
mütipitüarieniquecai, mücü 
hepaüsita müpaü putayü. 7 Niuqui 
pücayuꞌuxienüa, que müꞌane 
masi mütürücaüye canihücütüni 
ꞌaixüa maine que müꞌane hepaüna 
mücatürücaüye hepaüsita, mücü 
ꞌaixüa müꞌitüarienicü. 8 Mücü 
meta, ꞌicü teüteri memücuixime 
mepitanaquiꞌeri xeime tapari 
tamamatasie mieme. Mücü püta 
müpaü xeicüa pütihecüasie 
quename ꞌayeyuri. 9 Püyüve 
müpaü mütayüni, que müꞌane 
xiüyarimama memitanaquiꞌeri 
hicü xei tapari, mücüta Revitütü 
xei tapari pimi, ꞌApurahami 
müpaü timicu. 10 Yuꞌuquiyarisie 
pücayeyeivecai cuxi quepaucua 
Merüquiserequi menunaquixü.
11 Mericüsü teüteri ꞌinüari 
niuquiyari mepupitüarie 
Revi xiüyarimama 
memümaraꞌacatetücaicü. Mericüte, 
xüca tevi yüvenique mayeꞌanicü 
memaraꞌacatetücacu müme, titayari 
reuyevecaqueyu xevitü maraꞌacame 
yücü ꞌanetü manucuquenicü 
Merüquiserequipaü tihüritüarietü, 

457
ꞌArunipaü catihüritüarietü 
mütahüavarienicü. 12 Maraꞌacate 
vaꞌinüari xüca ꞌupasieni, ꞌinüari 
niuquiyarita vaüriyarica pücupasiva. 
13 Que müꞌane hepaüsita müpaü 
müticuniuva, mücü xeime 
nuivarisie canimiemetücaitüni. 
Mücü nuivarisie mieme xevitü 
mavari pücavevive hasuacu. 
14 Canimasiücüni Tatiꞌaitüvame 
Curasie müyetüacü, sepa mücü 
nuivari hepaüsita Muisexi 
ꞌasimücahainecai quename 
memaraꞌacatetüniqueyu.
15 Mücü meta, masi cuxi 
müpaü catinimasiücüni xüca 
maraꞌacame ꞌanucuqueni yücü 
müꞌane Merüquiserequipaü 
ꞌanetü. 16 Mücü pücaꞌuqueri ꞌinüari 
müpaü mütiutaꞌaitaxücü quename 
ranivetütü heiserie hexeiya, masi 
puqueri mütürücaüyecü tucarieya 
mücaxüvecü. 17 Müpaü pütihecüasie,
ꞌEcü ꞌaheyemecü 
pecanimaraꞌacametüni
Merüquiserequipaü que 
mütiuhüritüarie.
18 ꞌAisica meripai mümieme 
payeitüarie müveranicaicü 
ꞌasimücaꞌuyücü. 19 ꞌInüari niuquiyari 
hasuacu pücaheyeꞌatüave tevi. 
ꞌUtixaniꞌeriecu tepupitüarie tita 
masi ꞌaixüa mütiꞌane müpaü püta 
temütetaꞌicuevanicü. Müpaü 
tetetaꞌicuevatü ꞌaura tepacüca 
Cacaüyarisüa.
20 Mücü meta, ꞌasipücaꞌuyü 
xevitü cayühüritüacacu. ꞌAna 
maraꞌacate mepucayasarüvacai 
mecayuhüritüatü, 21 peru mücü 
que mütiucayeri, que müꞌane 
mitahüavixü niyühüritüani müpaü 
ꞌutaitü,

Hepürayusixi 7
Tiꞌaitame puyuhüritüa,
Yücü pücatiyücühüaveni,
ꞌEcü ꞌaheyemecü 
pecanimaraꞌacametüni
Merüquiserequipaü que 
mütiuhüritüarie.
22 ꞌAyumieme yaxeicüa 
Quesusi nitaseiriya xeime 
türatu masi mütürücaüye. 
23 ꞌAna miemete maraꞌacate 
mecaniyumüirecaitüni, peru 
mecuicuiꞌitü mepücapitüariecai 
memüyuhayevanicü. 24 Peru 
mücü yuheyemecü ꞌamuyeicacü 
canimaraꞌacametüni, hüritüaricaya 
mücayupatacü. 25 ꞌAyumieme 
caniyüveni müvatavicueisitüanicü 
yuheyemecü müme ꞌaura 
memacüca Cacaüyarisüa 
mücü vapareviecacu, 
yuheyemecü ꞌayeyuritü püyüve 
yamütivaviriecacü vahesie mieme.
26 ꞌAixüa caniuyünita 
temeixeiyacü maraꞌacame 
müpaü müꞌane. Canipasieca, ꞌaxa 
pücatiyuriene, pücaseviximarie, 
ꞌaxa teyuruvamete vahepaü 
pücaꞌane, muyuavi heima 
nanutiyeicani. 27 Müme 
memümaraꞌacate vahepaü pücaꞌane, 
pücareuyevese tucaricü mavari 
mütivevienicü yuhesie mieme 
meri ꞌaxa mütiuyuricü, ꞌarique 
teüteri ꞌaxa memüteꞌuyuricü. 
Masi xei mieme ꞌaixüa piyuri 
quepaucua mavari mayuyeitüa 
yücümana. 28 ꞌInüari niuquiyaricü 
meniucayasarieni maraꞌacate 
cui memühüritüarie peru 
memüverarani. Mücü niuqui 
cümana muyuhüritüa, ꞌinüari 
niuquiyari sepa mutaxasie 
meri, mücücü püta niucayerieni 

Hepürayusixi 7 ,  8
nuꞌayatütü mayeꞌatüarieve 
yuheyeme ꞌamuve.
Türatu que mütiyetuiriyari 
que mütiꞌatüa hecuame
8  Mericüsü masi ꞌacuxi 
caneuyeveca yamütayünicü. 
Müpaüta müꞌane tecanexeiyani 
maraꞌacame. Mücü mana paya 
muyuavisie, haque müreꞌaita que 
müꞌane mümarive, mücü serieta 
paya. 2 Haqueva miemecü mepasie, 
pütiꞌuximaya mana. Que müꞌane 
yuricü tuqui mühücü, que müꞌane 
Tiꞌaitame mitavevi tuqui, tevi 
pücatixaü, mana püta pütiꞌuximaya 
mücü. 3 Mericüsü yunaitü 
maraꞌacate meniutiꞌuitüarieni 
memütemavanicü. ꞌAyumieme 
caneuyeveca mücüta tixaütü 
mürexeiyanicü mütixatüanicü. 
4 Masi xüca cuiepa ꞌuyeicanique, 
pücamaraꞌacametüniqueyu, 
ꞌamemuꞌuvacü hipatü püta 
memütemava que maine ꞌinüari 
niuquiyari. 5 Peru müme haque 
memütehetimava, mücü piꞌüque 
xeicüa tita taheima mütimieme, 
peru pücahücü. ꞌEtüriyayapaü 
xeicüa püꞌane. Yaxeicüa püꞌane 
hicü, que mütiutahüavarie Muisexi 
quepaucua mitaquetüaniquecai 
ꞌixuriqui tuquiyari, yaticühüavecacu, 
Queneꞌacuerivayurieca 
pemitivevienicü naime 
yaxeicüa petiꞌüquetü ꞌinüari 
que pemütiutaꞌüquitüarie 
yemurisie peꞌuvetü. 6 Hicü masi 
Cürisitu türatu ꞌaixüa müꞌane 
caniuyetuiriyarieni caniꞌatüani, 
türatu meripai mieme ꞌaixüa 
mücaꞌanecaicü hepaüna. ꞌAyumieme 
maraꞌacame que mütihücü, visi 

458
pütihüritüarie, meripai miemete 
visi memücatehüritüariecaicü 
hepaüna. Türatuya meta niuqui 
müseꞌisie pütiviya, Cacaüyari 
türücaüyemecü müpaü mutayücü 
que mütiyurieni. Peru meripai 
mieme türatu hepaüna pücaseꞌicai.
7 Mücü türatu meripai 
mieme xüca ꞌaixüa ꞌanenique, 
xüca careuyevecaque 
müniuquimariecacü, tavari 
pücaheuyevecaqueyu xevitü. 
8 Siepüre canivaniuquimaca teüteri 
müpaü mainecü,
Camü tucari canayeꞌamücü,
Müpaü canaineni Tiꞌaitame.
ꞌAna türatu mühecua 
nepüvapitüani
ꞌIxaheri xiüyarimama
Cura xiüyarimama.
  9 Mücü türatu vaꞌuquiyarima 
nemüvarutaveviriepaü 
pücaꞌaneni
Meripai que nemütitavevi
Quepaucua nemüvaruviyaxüa 
vamamasie
Nevareyevitünique ꞌEquipitu 
cuieyarisie.
Müme netüratusie 
yamepücatecahucai.
ꞌAyumieme neta 
nepüvaratümaiyaxü,
Müpaü paine Tiꞌaitame.
  10 Peru müpaü paineta Tiꞌaitame,
Türatu que nemütivatavevirieni
ꞌIxaheri xiüyarimama
Mücü tucari ꞌayeꞌayu
Neꞌinüari niuquiyari 
nepüvamini
Mücücü memüyuꞌiyaritüacacü.
Vaꞌiyarisie nepütitaꞌutüani 
neꞌinüari niuquiyaricü.
Ne vacacaüyari nepüyüaneni,

459
Müme neteüterima 
mepühümetüni.
  11 Yuxexuitü 
mepücatevatiꞌüquitüani 
ꞌauravatari,
Yuxexuitü 
mepücatevatiꞌüquitüani 
yuꞌivama
Müpaü meꞌutiyuatü, Tiꞌaitame 
quenetimati.
Yunaitü masi mepünesimateni
Türi ꞌuquiravesixi yunaitü.
  12 Ne nepüvanenimayaca
Sepa heiseriemecü 
yamemücatecahucai,
Tavari nepücaheꞌerivani
Sepa ꞌaxa memüteꞌuyuri.
13 Mericüte türatu yücü müꞌane 
xatatü, meripai mieme putayeitüa. 
Tita mütitayeꞌitüre mütiverani 
meripai mütimieme, mücü cuitü 
pütaxüni.
Tuqui cuiepa mieme tuqui 
taheima mieme
9  Mücü türatu meripai 
miemesie meteviyatü, 
mepeixeiyacai ꞌinüari heiseriemecü 
que mütimavariecai manuyünecai. 
Tuquita mepexeiyacai müpasiecai 
ꞌena cuiepa. 2 Mücü tuquipa xevitü 
hüxiena puvecai ꞌixuriqui tuquiyari. 
Mana pütiꞌucai hecüarivivame, 
mexa, pa mexasie xatüariecacu. 
Mücü Müpasie catinitevacaitüni. 
3 ꞌIxuriqui reunacame varie, 
mana puvecai ꞌixuriqui tuquiyari 
taüta mieme, Yemecü Müpasie 
mütitevacai. 4 Mana pütiꞌucai ꞌücua 
vivivame hurucü veviyatü, cacuni 
meta türatu müꞌinüariyaritücai 
hurucü heuvesitüarietü herie. 
Cacunisieta mana püyecatei xari 

Hepürayusixi 8 ,  9
huru xariyari manana payari 
muyemanecai, ꞌAruni mumuxieya 
mutaxutui cacunisie püyecateita, 
tete ꞌesimüsuye mana püyecatei 
türatucü mürayeꞌuxacai. 5 Cacunisie 
naisata mepaꞌucai Queruvinisixi 
memütetetevacai memamarivavetü. 
Müme meniꞌetüriviyacaitüni ꞌinüari 
cümana mühecüarecü Cacaüyari 
ꞌaixüa mütiuyuricü ꞌaixüa 
temütexeiyarienicü. Pücayüve 
naimecü hicü temütecuxatanicü 
mücü hepaüsita.
6 Mücü naitü müpaü tiunüriecu, 
maraꞌacate tucaricü hüxiena 
mieme tuquita meneutahaqueni 
yametecahutü yuꞌuximayasicasie. 
7 Taütana mieme tuquita xei 
viyari ꞌanuyeyeicacacu xeicüa 
neutahaqueni yuxaüta maraꞌacame 
cui mühüritüarie mücü tucarisie. 
Quepaucua mana meutahaque, 
xuriya ꞌaꞌütü xeicüa püyüve. 
Pütimava meri ꞌaixüa miyurienicü 
yuhesie mieme. ꞌArique pütimava 
ꞌaixüa miyurienicü teüteri ꞌaxa 
memüteꞌuyuricü ꞌasimecatemaitü. 
ꞌAnarique tiutimavaca mana 
peutahaque. 8 ꞌIyari Mütiyupata 
müpaü catinihecüatani, huye cuxi 
pücamasiücü tevi mayeꞌanicü que 
müꞌane müpasiesüa mexi ꞌaꞌuve 
mücü tuqui hüxiena mieme. 9 Mücü 
tuqui ꞌinüari patüa. Tita hicü 
mütimieme, mücü pühecüata. 
Mücü tuqui que müꞌane, ꞌimiquieri 
mavari yapütiuxatüariva, sepa 
mücayüve meyeꞌatüanicü que 
müꞌane mütiutimava, ꞌiyarieya 
mücaꞌitateꞌanicü. 10 Que 
memüteꞌayexeiya, yamepütecahu 
que mütiuꞌaisie ravaiyari hepaüsita, 
mepeꞌeriva que müticuani que 

Hepürayusixi 9
mütiuꞌieni que mütiucamaima que 
mütiucaꞌüva xeicüa. ꞌAisica müpaü 
mütiꞌaita putaxasie mexi tucari 
caꞌayeꞌavecai naitü mütihecuarecü.
11 Peru Cürisitu caninuani. 
Maraꞌacame canihücütücaitüni 
cui muhüritüarie. Caniꞌatüani 
tita ꞌumüramiecai ꞌaixüa mütiꞌane. 
Tuquita peutaha, peru tuquieya 
ꞌaixüa püꞌane masi, payeꞌave, 
mamacü pücaveviya, ꞌena cuiepa 
pücamieme. 12 Mücü tuquita 
quepaucua meutaha, sipuri 
siquerusixi vaxuriya ꞌaꞌütü 
pücayüanecai. Yuxuriya püta ꞌaꞌütü 
xei mieme xeicüa mana neutahani 
Müpasieta. Müpaü tiuyurieca 
pütasitixünaxü taheyemecü 
temüxüxüninicü. 13 Meripai 
sipuri turusixi vaxuriyacü, 
vaquiya mumierie mutataiyari 
naxiyari cuamariyaricü, mücücü 
mepühapüsiriecai teüteri, que 
müꞌane museviximarie. Mücücü 
mepüpasiecai, yuvaiyarisie 
memüꞌitiyatücanicü. 14 Mericüsü 
xüca müpaü ꞌanecaitüni, masi 
vaücavamecü catatiꞌitieni 
Cürisitu xuriyaya. Mücü mavari 
ꞌaixüa müꞌane mücaseviximarie 
nayuyeitüani mixatüanicü 
Cacaüyari, ꞌIyari yuheyemecü 
ꞌamuyeica müpaü tipitüacacu. 
Mücü xuriyaya cataniꞌitieca 
taꞌiyari mücatasitateꞌanicü 
que mütatitateꞌacai quepaucua 
müpaü temüteyuriecai cümana 
temütecuinequecai. Teꞌuꞌitiyaca, 
Cacaüyari mayeyurisie mieme 
teteꞌuximayatü tepacü.
15 ꞌAyumieme mücü canihücütüni 
que müꞌane miꞌatüa türatu 
hecuame, müme memutaꞌinierie 

460

meheixeiyatü memacünecü tita 
yuheyemecü vahesie mütinaque 
que memüteꞌutahüavarie. Müpaü 
tiniuyurieni quepaucua mumü, 
püvarunanai müvataxünacü teüteri 
memitisanaxücü ꞌinüari mexi 
ꞌaꞌuvecai meripai mieme türatu. 
16 Tevi xüca türatu ꞌutavevieni 
yupini hepaüsita, queyupaüme 
mütivamini quepaucua mumüni, 
caneuyeveca mühecüarecü quename 
ꞌumü, ꞌariqueque niseirimücü mücü 
türatuya. 17 Türatu müpaü müꞌane 
ꞌaixüa müyünicü, peuyevese tevi 
mümünicü meri. Mücü niuquieya 
ꞌasipücayüve mexi cuxi ꞌayeyuri que 
müꞌane mitavevi. 18 ꞌAsita mücü 
türatu meripai mieme quepaucua 
mutaveviya, xuriya putayeuriya. 
19 Muisexi ꞌana tinivarutaxatüani 
yunaime teüteri naime ꞌaisica que 
mütiuꞌaisie ꞌinüari niuquiyaricü. 
ꞌArique siquerusixi sipuri vaxuriya 
ha caniunüitüani. ꞌUrecanu cüyeyari 
ꞌanahüaca vita mütaüraüyecü, 
mücücü xuriyacü nivaruhapüsieni 
teüteri yunaime, niuqui xapayarita, 
20 müpaü ꞌutaitü, ꞌIcü xuriya 
türatu ꞌinüariyari canihücütüni, 
que mütixeꞌutaveviri Cacaüyari. 
21 Yaxeicüa xuriyacü nitahapüsieni 
ꞌixuriqui tuquiyari, xacürüteta naime, 
mücüsie mütiutimavarüva. 22 ꞌInüari 
niuquiyari que maine, ꞌesivatücacu 
naitü xuriyacü canitiꞌitivani. 
Xüca xuriya catiyeuriveni 
pücareuyehüviyarüva.
Cürisitu que mütitayeitüa tita ꞌaxa 
mütiꞌane, mavari mayuyeitüacü
23 Mericüsü, caneuyeveca 
müꞌitiyanicü tita mütiꞌüquisica, 
miꞌüquecü tita taheima mütimieme. 

461
Peru tita taheima mütimieme, 
mücü mavari masi yemecü 
ꞌaixüa müꞌanecü caniuꞌitiyani 
püta. 24 Cürisitu quepaucua 
meutaha Tuqui Müpasieta, mana 
pücaheutaha mamacü müveviyata. 
Haque yuricü mütuqui, mücü 
ꞌüquisicayarita pücaheutaha. 
Muyuavisie miemeta püta 
neutahani. Hicü Cacaüyari hüxie 
caniuyeicani, tahesie mieme 
mütaniunicü. 25 Mücü meta, 
quepaucua mana meutaha müixa 
mavari ꞌayuyeitüvatü pücayüanecai, 
maraꞌacame cui mühüritüarie que 
müreutahaque Tuqui Müpasieta 
xei viyari ꞌanuyeyeicacacu, xeime 
xuriyaya ꞌaꞌütü. 26 Xüca ꞌacu müpaü 
ꞌanenique, müixa pümüniqueyu cuie 
munetüariepaitü hicürique. Hicü 
masi xei mieme xeicüa masiücütü 
canayani tucari taxüximecacu, 
mitayeitüanicü tita ꞌaxa mütiꞌane, 
mavari mayuyeitüacü. 27 Teüteri 
vahesie catininaquimücü xei 
mieme memücuinicü, ꞌariqueta 
ꞌisücame nivatahüavimücü. 
28 Yaxeicüata Cürisitu 
mecanixeiyacuni müme memicuevi, 
canivatavicueisitüamücü. 
Que müꞌane xei mieme 
mavari mayeitüarie hesiena 
mütiuhüivanicü tita ꞌaxa 
memüteꞌuyuri yuvaücavatü, mücü 
ꞌarique mecanixeiyacuni tita ꞌaxa 
mütiꞌane caxuavecacu.
10  Mücü ꞌinüari niuquiyarisie 
canimasiücüni tita 
ꞌaixüa tiꞌanetü ꞌumüramie, peru 
ꞌetüriyaripaü catinimasiücüni 
xeicüa. Yemecü hepaüna 
pücaꞌane que mütivaiyacü. 
Mücü mavari yuheyemecü 

Hepürayusixi 9 ,  10
mücuxatüariva xei viyari 
ꞌanuyeyeicacacu, mücü hasuacu 
pücayüve müvarayeꞌatüanicü 
müme ꞌaura memacüca. 2 Me 
xüca varayeꞌatüanique, 
mecatehayevaqueyu 
memütemavatüvecai. Vaꞌiyari 
que tivatateꞌaniqueyu tita ꞌaxa 
memüteꞌuyuri hepaüsita, xüca xei 
mieme meꞌuꞌitiyanique müme müya 
memüteꞌayexeiya. 3 Masi xexuime 
viyarisie mepaꞌeritüarivani ꞌaxa 
memüteꞌuyuricü. 4 Turusixi sipuri 
vaxuriya pücayüve tevi tita ꞌaxa 
mütiuyuri menuyeitüirienicü.
5 ꞌAyumieme quepaucua cuiepa 
munuaniquecai müpaü caniutayüni,
Mavari pepücanaquiꞌerie que 
pemütixatüarie.
Masi pepünesiꞌucuhaꞌaritüiri 
nevaiyari.
  6 Pepücanaquiꞌa sepa mavari 
mütaxüni taipa.
Mavari menuyeitüaniqueyu tita 
tevi ꞌaxa mütiuyuri,
Mücü pücamasinaque.
  7 ꞌAna müpaü neputayü, Camüsü 
ne,
Que müreꞌuxa xapa 
mücuicuiyasie nehepaüsita,
Necaninuani 
yanemütiyurienenicü
Que mümatinaque ꞌecü 
Cacaüyari.
8 Mericüsü mana müpaü paine, 
Pepücaꞌinaquiꞌerie mavari, que 
pemütixatüari, mavari mütaxüni 
taipa, mavari menuyeitüaniqueyu 
tita tevi ꞌaxa mütiuyuri, mavari 
müxatüarie que maine ꞌinüari. 
Mücücü pepücanaquiꞌa. 9 ꞌAna 
cuitüta müpaü canaineni, 
Camüsü ne necaninuani 

Hepürayusixi 10
yanemütiyurienenicü que 
mümatinaque. Nitayeitüani meripai 
mieme, mitaseiriyacü ꞌarique 
mieme. 10 Müpaü mütinaquecü, 
ꞌayumieme tepupasie tame, mavari 
mayeitüariecü xei mieme Quesusi 
Cürisitu yuvaiyarisie ꞌuyeicatü.
11 Yunaitü maraꞌacate tucaricü 
mana meniutiꞌuni meteꞌuximayatü, 
mavari yaxeicüa ꞌaneme 
meꞌicuxaxatüvatü. Peru mücü 
mavari müpaü müꞌane hasuacu 
pücayüve mütasiꞌanuyeitüirienicü 
tita ꞌaxa temüteꞌuyuri. 12 ꞌIya 
püta mavari puvevie xei mieme 
mütaꞌanuyeitüirienicü tita 
ꞌaxa temüteꞌuyuri. Mavarieya 
yuheyemecü ꞌaixüa miyuricü, 
ꞌayumieme mücü Cacaüyari serieta 
canayerüni. 13 Hicü xeicüari 
pütaꞌicueva mexi meꞌaꞌivariexime 
müme memeyeꞌunie, mexi 
meꞌahapava hüxiena. 14 Xei 
mieme mavari mayeitüariecü, 
yuheyemecü püvarayeꞌatüa müme 
memüpasietüve yuxexuitü. 15 ꞌIyari 
Mütiyupata pütasihecüatüa 
yaxeicüa ꞌutaitü. Müpaü canaineni,
  16 Türatu müpaü ꞌaneme 
necanivataveviriemücü
Mücü tucari ꞌayeꞌayu.
ꞌArique müpaü paineta Tiꞌaitame.
Neꞌinüari niuquiyari 
nepüvapitüani
Yuꞌiyarisie memeixeiyanicü.
Mana nepitaꞌutüani
Mücücü memüyuꞌiyaritüacacü.
  17 ꞌAxa que memüteꞌuyuri,
ꞌInüari que memüteꞌutisanaxü,
Müpaü nepücaraꞌerivaniri.
18 Mericüte mücü hepaüsita xüca 
reuyehüviyarieni, tavari mavari 

462
pücaxatüarieni, menuyeitüanicü 
tita ꞌaxa mütiuyuri.
ꞌAurava tequeꞌacücani
19 ꞌAyumieme nepaine neꞌivama, 
Quesusi xuriyaya mutaxüriyacü, 
heiserie tepexeiya tecamamatü 
temeutahaquenicü Tuqui Müpasieta. 
20 Huye hicüque mümieme 
mücücü temayeyuyurinicü, 
mücü tecanexeiyani, mücü 
mütahuyetaxücü tahesie mieme. 
Que muꞌitüarie yuvaiyarisie, 
tahuye patüa, temeutahaquenicü 
tame haque müreunamecai 
mücü ꞌixuriquicü. 21 Mücü meta, 
tecaneixeiyani maraꞌacame 
mütürücaüye Cacaüyari quiya 
mühüritüarie. 22 Mericüsü müpaü 
müꞌanecü ꞌaurava tequeꞌacücani, 
taꞌiyari yemecü yuxevicacu, 
yemecü yuri teteꞌerietü, taꞌiyari 
ꞌitiyacacu ꞌaxa tecateyurietü capa 
taꞌiyari tasiꞌutatienicü tita ꞌaxa 
temüteꞌuyuri hepaüsita, tavaiyari 
meta hauxinariecacu ha ꞌaixüa 
müꞌanecü. 23 Yatequetecahuni, 
müpaü tetetahecüatatü 
que temüteꞌicuevie taꞌaurie 
tecaꞌaxürüvetü, müpaü 
tetemaitü, que müꞌane müpaü 
mütatiutahüavixü tita mütatimini, 
mücü yacatinicamieni que 
maine. 24 Tequehetataꞌeritüvani 
tanaitü, temütavaüriyanicü 
temütetacanaquiꞌeriecacü 
ꞌaixüa temüteyuriecacü. 
25 Tepücatehayevani 
tepütacuxexeürivani, hipame 
vahepaü tepücatehayevani. 
Tepütatuicani masi. Que 
xemüteꞌimate mücü tucari 

463
mayeꞌaximecü, masi vaücava 
müpaü xequeteneyurieca.
26 Taꞌiyari yaꞌanecacu xüca 
tetavaüriyani ꞌaxa temüteyuriecacü 
teheitimaime tita yuri müraine, 
mavari pücaxuave tavari 
menuyeitüanicü tita ꞌaxa 
temüteꞌuyuri. 27 Xücari müpaü 
ꞌaneni temamatü tepütaꞌicueva 
temütaꞌivaviyarienicü xeicüa, 
yuhaxüacü quepaucua 
müvataxütüani müme memeyeꞌunie, 
yumexüitüatü taipaü. 28 Xüca 
ꞌitixaniꞌerieni ꞌinüari niuquiyari 
Muisexi miꞌatüa, caniumümücü 
canenimayasietü, yuhutatü ya 
yuhaicatü müpaü metetahecüatayu. 
29 Que xetecuꞌeriva. Masi 
yemecü hesiena catinaque 
tatacuri, que müꞌane minanaima 
Cacaüyari nuꞌaya, que müꞌane 
seviximariecame müꞌerie mücü 
xuriyaya türatu mutaseiriyari 
cümana, mupasie cümana, que 
müꞌane mitaveꞌerie ꞌIyari ꞌaixüa 
mütatipitüa. 30 Tame tepimate que 
müꞌane müpaü mutayü, Necümana 
nepünemieneni, ꞌanepürapica 
ne. Tavari müpaü putayü, 
Tiꞌaitame tatacuri nivapitüamücü 
yuteüterima. 31 Pümariveni 
quepaucua Cacaüyari mayeyuri 
miviyani.
32 Xequenaꞌerivani masi 
meripai que mütiuyü. ꞌAna cuitü 
xeꞌuhecüariyarieca, cuini mieme 
xepüteꞌucacucuinecai peru 
xepüteneviecai. 33 Sepa yunaime 
vahüxie xemütevinüariecai 
ꞌaxa xetecühüavarüvatü 
xeꞌuximatüarietü, sepata 
hipame xemüvapareviecai 
quepaucua müpaü memüꞌitüarie, 

Hepürayusixi 10 ,  11
xeme xepüteneviecai. 
34 Memanutaxüriyacai que 
memüteꞌucuinitüarie, xemeta 
vahepaü xepüteyumaicai. 
Xeyutemamavietü xepüvaneviecai 
quepaucua memüxeteꞌunavairi 
xepini, müpaü xetemaitü, 
yupini masi ꞌaixüa mütiꞌanene 
ꞌemütiterive xemütehexeiyacü 
xeme muyuavisie. 35 ꞌAyumieme 
nepaine, xepücaheivivivani tita 
xemütehexeiya. Heiserie xepexeiya 
xecamamatü xemüyüacacü. Mücücü 
vaücava xepüteꞌiva. 36 Caneuyeveca 
xemüteꞌucaneviecacü, 
xeheixeiyatü xemacünecü que 
xemüteꞌutahüavarie quename 
müpaü tixepitüani, yaxeteyurieyu 
que mütinaque Cacaüyari.
  37 ꞌEsiva yareutevicacu cuxi,
Que müꞌane ꞌumamie 
caninuamücü,
ꞌEpücareutere.
  38 Mücü heiserie mexeiya nehesüa 
miemetütü
Mücü canayeyuricamücü yuri 
mütiꞌeriecü.
Xüca vaüripieca
Neꞌiyarisie nepücanaquiꞌaca que 
nemütixeiya.
39 Peru tame müpaü 
tepücaꞌanene. Tepücavaüripietüca, 
tepücatatümaiyarieni. Masi yuri 
tepüteꞌerie tatucari temücatatümai
yacü.
Que müꞌane yuri mütiꞌerie
11  Que müꞌane yuri 
mütiꞌerie müpaü 
pütimate, peixeiyani tita 
müticuevi. Müpaüta catiniyumaica, 
ꞌapuve tita mücatixeiyarieve. 
2 Müpaü yuri memüteꞌeriecaicü 

Hepürayusixi 11
mecanimarivacaitüni taꞌuquisiema 
meripai miemete ꞌaixüa 
memüteyuriecaicü.
3 Yuri temüteꞌeriecü müpaü 
tepütemate, cuie munetüariecü 
Cacaüyari müpaü ꞌutayücu. 
Tita mütixeiyarieve que 
mütiuveviya, tita mücarahecüacü 
catiniutiveviyani.
4 Yuri mütiꞌeriecaicü Haveri mavari 
ꞌaixüa müꞌane pixatüa Cacaüyari, 
Caini mavarieya ꞌaixüa caꞌanecacu 
hepaüna. Müpaü mütiutimavaxücü 
pütahecüasie quename heiserie 
hexeiyacai, Cacaüyari müpaü 
tihecüatacacu ꞌimiquierieya 
hepaüsita. ꞌAyumieme sepa 
mümüqui, ꞌinüarieya püticuxata cuxi.
5 Yuri mütiꞌeriecaicü, ꞌEnuqui 
pevitüquie müqui mücaꞌayanicü. 
Pumavecai Cacaüyari heivitücu. 
Cahevitüquievetü cuxi, müpaü 
pütihecüasiecai minaquiꞌaritüacaicü 
Cacaüyari. 6 Tevi yuri 
xüca catiꞌerieca, pücayüve 
minaquiꞌaritüanicü. Caneuyeveca 
müpaü yuri mütiꞌeriecacü 
que müꞌane Cacaüyari ꞌaurie 
mayeꞌamücü, quename ꞌaꞌuyeica, 
quename tivaꞌivisitüa müme 
memicuvautüve.
7 Yuri mütiꞌeriecaicü Nuhexi 
yucuerivayurietü nitavevieni 
naviya müvatavicueisitüanicü 
yuquie quiecatari, müpaü 
tiutahüavarieca tita teüteri ꞌacuxi 
memücatexeiyavavecai hepaüsita. 
Müpaü mütiuyuricü, cuiepa 
memütama vahesie pütiuhüiya, 
mücüsie püta pütiunaquixü heiserie 
mexeiyanicü yuri tiꞌerietü.
8 Yuri mütiꞌeriecaicü, ꞌApurahami 
quepaucua mutaꞌinierie, 

464
yaticamietü manapaitü caneyani 
haque hesiena mürenaqueniquecai. 
Caneyani ꞌasicatimaitü 
haqueva menuaniquecai. 9 Yuri 
tiꞌerietü mana caniuyupata 
mücü cuieyarisiepaitü que 
mütiutahüavarie hesiena 
mütinaqueniquecaicü, peru xeime 
cuieyapaü pütimaicai. ꞌIxuriqui 
quiyarita menayetecaitüni mücü 
ꞌIsahaquimatü Cacuvumatü. 
Mümeta vahesie pütinaqueniquecai 
que memüteꞌutahüavarie, yaxeicüa 
ꞌApurahamipaü. 10 Canicueviecaitüni 
mücü quiecari qui hetüa mieme 
tenari mexeiya yemecü, ꞌinüarieya 
metimacü Cacaüyari, mitavevicü.
11 Yuri mütiꞌeriecaicüta, Saramatü 
türücariya mepupitüarie nunusi 
mehexeiyatü memacünecü, 
sepa tucarieya manutitüa sepa 
müꞌucarasitücai. Müpaü pütiuyü 
yaticamiecame müꞌeriecaicü que 
müꞌane müpaü mütitahüavixü 
quename müpaü tipitüaniquecai. 
12 ꞌAyumieme xeimesie meniyecüne, 
sepa mücü mumüximecai. Taheima 
miemete xuravesixi vahepaü 
meyupaümetü mecanacüne, 
xiecari haramara tesita miemepaü 
meyupaümetü menacüne 
mücayuꞌinüasinüapaü.
13 Yuri meteꞌerietü 
meneutacuixüani müme yunaitü. 
Meheixeiyatü mepücaꞌacü 
que memüteꞌutahüavarie. 
Masi tevapai mepixei yuri 
meteꞌerietü, mepivaüritüa. Müpaü 
mepüteyuhecüatacai quename 
xaüsie miemete cücamete 
mehümetücai xeicüa ꞌena cuiepa 
meꞌuꞌuvatü. 14 Que müꞌane vahepaü 
maine, mücü püyuhecüata 

465
quename ꞌicuvaune yucuie. 15 Xüca 
meꞌicuxatanique mücü cuie haque 
memeyecü, tucari mepühücaqueyu 
memücunuaxüanicü mana. 16 Hicü 
masi mepihiveꞌerie cuie masi 
ꞌaixüa müꞌane taheima mieme. 
Cacaüyari ꞌayumieme pücayuteviya 
müme vacacaüyari mümarivanicü. 
Quiecari püvarunüsiri.
17 Yuri mütiꞌeriecaicü quepaucua 
mutaꞌisiparie ꞌApurahami, mavari 
payeitüa tüma ꞌIsahaqui. Que 
müꞌane müpaü mütiutahüavarie que 
mürexeiyaniquecai, mücü mavari 
payeitüaniquecai yunive muyuxevicai. 
18 ꞌApurahami müpaü pütiutahüavarie 
meripaitü, ꞌIsahaqui xiüyarimama 
mepüteꞌuterüvarüvani müme 
ꞌahesie memüyecüne. 19 ꞌApurahami 
müpaü tiniyücühüavecaitüni, 
Cacaüyari müyüvemetücaicü tavari 
menucuquetüanicü müquite vasata. 
ꞌAyumieme hutarieca heixeiyatü que 
müratüa, ꞌinüari canayani.
20 Yuri mütiꞌeriecaicü ꞌIsahaqui 
ꞌasita tita ꞌumüramiecaicü müpaü 
raꞌerivatü, ꞌaixüa caniutayüni 
Cacuvu ꞌEsahu vahepaüsita, 
ꞌaixüa memüꞌitüarienicü. 21 Yuri 
mütiꞌeriecaicü Cacuvu quepaucua 
mümüximecai ꞌaixüa caniutayüni 
yuxexuime Cuse nivemama 
vahepaüsita, müme ꞌaixüa 
memüꞌitüarienicü. Puyutanenevi 
yutuicatü yuꞌisücü. 22 Yuri 
mütiꞌeriecaicü Cuse ꞌumüximetü 
müpaü püraꞌerivacai mana 
memüyecünequecaicü mücü 
cuieyarisie ꞌIxaheri xiüyarimama, 
puyutaꞌaitaxü caxarieya 
manutüquienicü.
23 ꞌUtinuivacu Muisexi yuri 
memüteꞌeriecaicü ꞌuquiyarimama 

Hepürayusixi 11
menitiꞌavieta haica mesayari 
visi memüteꞌixeiyacaicü nunusi, 
memücateheiyehüviriecaicü 
cuiepa tiꞌaitame que mütiutaꞌai. 
24 Yuri mütiꞌeriecaicü Muisexi 
ꞌeꞌutevitü, mücü cuiepa tiꞌaitame 
tevarieya pücayuterüvanüacai, 
pücaꞌuyuvaüri Parahuni nuꞌaya ꞌuca 
niveya müxasivanicü. 25 Puyuvaüri 
masi ꞌaxa müꞌitüarienicü 
Cacaüyari teüterimama 
vahamatü, cayuvaüriyatü 
münaquiꞌacacü ꞌaxa tiyurienetü 
yapaümexa viyari. 26 Heꞌerivatü 
tita müraꞌivaquecai xeicüa, 
müpaü püticuꞌerivacai, quename 
masi vaüca hexeiyaniquecai 
ꞌaxa ticühüavarüvatü 
Cürisitupaü, quenameta tixaütü 
carexeiyaniquecai pini xüca 
rexeiyanique ꞌEquipitusie timieme 
vaücava. 27 Yuri mütiꞌeriecaicü 
ꞌEquipitu cuieyarisie neyeyani 
caꞌimacatü cuiepa tiꞌaitame sepa 
mühaꞌacai. Pütiucaneviecai, que 
müꞌane Cacaüyari müxeiyapaü 
püyüanecai, sepa mücü 
mücaxeiyarieve hasuacu.
28 Yuri mütiꞌeriecaicü 
Pasicua ꞌixüarari pusutüa 
memütehaꞌerivanicü Cacaüyari que 
mütivaruhayevaxü vateüterima. 
ꞌAna quitenie püꞌüyaxü xuriyacü, 
que müꞌane müvacaꞌunarümecai 
vamatüarima mücavamayüanicü 
ꞌIxaherisixi vamatüarima. 29 Yuri 
memüteꞌeriecaicü Haramara 
Muxuresie mecananucüne 
macuvaquipaü ꞌanecacu. 
ꞌEquipitutari müpaü meteyuriecutü 
menehauxüani haramarasie.
30 Yuri memüteꞌeriecaicü, 
Quericutari vatesariya nanacaꞌuni 

Hepürayusixi 11 ,  12
ꞌatahutamexa ꞌauriena meꞌacünecu. 
31 Yuri mütiꞌeriecaicü Xahavi 
pücaꞌutatümaiyari teüteri yuri 
memücateꞌeriecai vahamatü. Mücü 
ꞌuca tuminicü müyuvitünüacai 
canihücütücaitüni, peru ꞌana 
yuquita cuyaxi nivarutanaquiꞌerieni 
memaꞌavienenierecai, ꞌaixüa 
pütivaxeiyacai.
32 Mericüte, tita cuxi 
netitaxata. Quereuni Varaqui 
Sanisuni Quepite Raviri Samueri 
texaxatamete yunaime xüca 
mücü neꞌüxasitanique, tucari 
nepücahücaqueyu. 33 Müme yuri 
memüteꞌeriecaicü mepüvaraꞌivaxü 
cuiepa teꞌaitamete, heiseriemecü 
mepüteꞌaitacai, meheixeiyatü 
mepacü que memüteꞌutahüavarie, 
menivarataꞌimaiya mayesi 
memücavaticuanicü, 34 menitüni 
tai sepa mütürücaüyecai, 
meniutavicueni cusiracü 
memücacuiꞌivacü, sepa 
memuveraranicai 
meputürücariyarie, cuyacü 
yüvavemete mecanacüne, 
menivaranucuveiya cuyaxi 
xaüsie miemete. 35 ꞌUcari tavari 
menivarutanaquiꞌerieni yuhesüa 
miemete, meꞌucuicu meꞌanucuꞌucu.
Hipatü menitiveivacaitüni 
mecayuvaüriyatü memüxünarienicü. 
Müpaü mepüteyuriecai 
memüpitüarienicü masi ꞌaixüa 
ꞌanemecü memanucuꞌunicü. 
36 Hipatüta que memüteꞌupitüarie, 
mecaninanaimariecaitüni 
mecanitiveivacaitüni, meta 
mepütihüivacai mepanutaxüriyacai. 
37 Mepütituaxivacai tetexicü, 
sexusucü mepütixitevacai, 
mepüꞌinüasietüvecai, 

466

mepücuiꞌivacai cusiracü. 
Menicuꞌuvacaitüni muxa naviyari 
sipu naviyari meꞌanacatütücaitü 
meꞌicuteüxütüvetü, 
meteheuyehüatü meꞌuximatüarietü 
ꞌaxa meꞌitüarietüvetü. 
38 Cuiepa memütama ꞌaixüa 
mepücateꞌuꞌiyaricai vasata 
memüxuavenicü teüteri müya 
memüꞌanenecai. Macumavesie 
hürisie mecanicuꞌuvacaitüni 
meheuyexürietü, terüta 
meucatevasie meyetetücaitü. 
39 Mücü yunaitü sepa 
memühecüasiecai yuri 
memüteꞌeriecaicü, ꞌacuxi tita 
memüteꞌutaxatüarie metehexeiyatü 
mepücaꞌacü. 40 Cacaüyari meripai 
tixaütü pütiutavevi masi ꞌaixüa 
mütiꞌane tahesie mieme, müme 
memayeꞌaxüanicü ꞌateꞌuꞌuvacacu 
tame xeicüa.
Quesusi xeicüa tepaꞌerivani
12  ꞌAyumiemericü hicü 
taꞌaurie meyuxeüriecacu 
müya meꞌanenetü tehecüatamete 
cui meyuvaücavatü, tepeihüani 
naime mürahete, naime ꞌaxa 
mütiꞌane mütasicuhapana. 
Tecavaüripietücaitü tepuhuni, 
tepütanausaxüani temetaꞌaxüanicü 
haque temecueviya, 2 cuini mieme 
Quesusi tehaꞌerivatü, que müꞌane 
misutüa meyeꞌatüa titasie yuri 
temüteꞌerie. Mücü müpaü raꞌerivatü 
que mütiyutemaviecaquecai 
ꞌariqueque, pitanevie curuxi sepa 
mutevinüarie. Hicü mana paca 
Cacaüyari ꞌuvenieya serieta.
3 Capa xeꞌuꞌuxenicü xeme, 
yuꞌiyarisie capa xevaüripiecacü, 
xequenaꞌerivani mücü que 

467
mütiucaneviecai ꞌaxa teyuruvamete 
cuini mieme meheyeꞌuniecacu. 
4 Xeme que xemüteyucuitüve tita 
ꞌaxa mütiꞌanematü, ꞌacuxi xexuriya 
pücaꞌuhane. 5 Xüari xepücahetümai 
que mütixetuica tevi yunive 
müticuxaxatüvapaü, müpaü ꞌutaitü,
Neuxei nenive,
Pepücatiucataveꞌerieca
Tiꞌaitame matiꞌüquitüacacu 
cuini mieme ꞌuximatüaricacü.
Pepücavaüripieca mücü 
masiꞌutateꞌacacu.
  6 Tiꞌaitame ꞌuximatüaricacü
Pütiꞌüquitüa que müꞌane 
münaquiꞌerie,
Yunaime püvacuvaya yunivema 
müvarutanaquiꞌerie.
7 Quepaucua xemüteꞌucaꞌeniva, 
xeteꞌüquitüarietü xemacünecü 
ꞌuximatüaricacü xepüyüa. 
Cacaüyari püxeyuriene que 
müvayurie yunivema. Quepai 
ranivetücacu, mücü ꞌuquiyarieya 
pütiꞌüquitüa ꞌuximatüaricacü. 
8 Me xüca ꞌuximatüaricacü 
xecateꞌüquitüarieni yunaitü 
ꞌaxeicüa que memütepitüarie, 
cari ꞌavienuari xepünivemama, 
Cacaüyari xepücanivemama. 
9 Mücü meta, tepüvarexeiyacai 
taꞌuquiyarima memüteüteritücai. 
Müme metateꞌüquitüacacu 
ꞌuximatüaricacü tepüvareuꞌeniecai. 
Hicü yeme masi tepiꞌenieca ꞌiyarite 
vaꞌuquiyari temayeyuyurinicü. 
10 Müme yapaümexa tucari 
mepütateꞌüquitüacai que 
mütivanaquecai ꞌuximatüaricacü. 
Mücü masi ꞌaixüa temüꞌitüariecacü 
pütatiꞌüquitüa ꞌuximatüaricacü, 
hepaüna tepasietü temacünecü. 
11 ꞌUximatüaricacü mexi 

Hepürayusixi 12
teteꞌüquitüarie, tetatemamaviecame 
tepücataꞌerie, masi tetahiveriecame 
tepütaꞌerie. ꞌAriqueque 
müme müpaü memüꞌitüarie 
mecanipitüarieca heiseriemecü 
yamemütecahunicü, yuꞌiyarisie 
mecaꞌuximatüarietü.
Müme memixaniꞌerie Cacaüyari 
ꞌaixüa tiucaꞌiyaricacu
12 ꞌAyumieme yumama 
xequeneuseiriyaxüa 
müveraranicü, yutunuteta 
mücatürücavicü xequeneutiseiriya 
mütitürücaxüanicü. 13 Huye 
müxexeuravi xequeneutivevi 
yüꞌücasie mieme, mücatatunirecü 
tita mütitunirive, 
müranayehüiyanicü püta.
14 ꞌAixüa xemütevaxeiyanicü 
yunaime xequeneyumexüitüaca, 
xemüpasiecacü Cacaüyarisie 
miemecü meta. Xüca müpaü 
catipasieca, hasuacu pücaꞌixeiya 
Tiꞌaitame. 15 Xequeneyüꞌüviyani 
xevitü caꞌayeꞌavetü mücaꞌayanicü, 
Cacaüyari ꞌaixüa tiucaꞌiyaritü que 
mütiminiqueyu. Xequeneyüꞌüviyani 
xevitü capa xemuinanenicü, nana 
cuiepa mutineica hasivimecü 
mütixuxuaverepaü yüanetü. 
Müpaü xüca tiyurieneni, 
yumüiretü meniseviximariecacuni. 
16 Xequeneyüꞌüviyani capa 
xevitü ꞌicumaüvanicü que müꞌane 
mücayüꞌüya mücayücüna, capa 
Cacaüyari caꞌayexeiyatü yüanenicü 
ꞌEsahupaü. Mücü xei ꞌicuaiyaricü 
nipata heiserie mexeiyacaicü 
mümatüarietücaicü. 17 Müpaü 
xepütemate, ꞌarique quepaucua 
heixeiyatü mayeimücücai tita 
hesiena mütiutaxasie ꞌaixüa 

Hepürayusixi 12 ,  13
müꞌitüarienicü, püxaniꞌerivacai. 
Müpaü pücatiupitüarie 
müyupatanicü tavari, sepa 
ꞌutasuatü müpaü mütivaucai.
18 Haque xemeꞌaxüa xeme, mana 
xepücaꞌuꞌaxüa meripai miemetexi 
vahepaü haque tevi müyüve 
mimayüanicü yemuri, haque 
tai mütaꞌa, haque meyüvi, teüca 
haque meyeica, 19 cuxineta haque 
mehüsierie, haque xevitü meꞌenierie 
ꞌutaniucacacu. Müme quepaucua 
memiꞌeni mepitavaviri xeime 
niuquicü memücatahüavarienicü 
tavari. 20 Mepücaꞌiquemacai 
tita memüteꞌutaꞌaitüarie 
müpaü metecühüavarüvatü, 
Sepa yeutanaca mimayüa 
yemuri, tetexicü pümierieni 
tituaxivatü. 21 Yemecü marivetü 
mütiyuxexeiyacaicü, ꞌasita Muisexi 
müpaü niutayüni, Ne nepuma 
nepuyüyüaca.
22 Xeme masi xepuꞌaxüa 
Siyuni yemuriyari haque meve, 
Cacaüyari mayeyuri quiecariena, 
Querusareme taheima mieme haque 
maniere, yumüireme vahesüa 
xepuꞌaxüa, taheima miemete 
niuqui tuayamete vaꞌixüararipa, 
23 mana matüarixi memutinunuiva 
muyuavisie memacayasari 
haque memeyuxexeüriva, 
mana xepuꞌaxüa, que müꞌane 
ꞌisücametütü müvataꞌivaviyani 
yunaime Cacaüyaritütü, 
mücüsüa xecaniuꞌaxüani, müme 
heiseriemecü yamemütecahucai 
memayeꞌaxüavave yuꞌiyarisie 
memuꞌuva, müme vahesüa 
xecaniuꞌaxüani, 24 que müꞌane 
türatu hecuame muꞌatüa 
Quesusitütü, mücüsüa 

468

xecaniuꞌaxüani, haque xuriyacü 
müreꞌüyarie cümana tevi müꞌitiva 
xecaniuꞌaxüani. Mücü xuriya masi 
ꞌaixüa ꞌanemecü catinihecüatani, 
Haveri xuriyaya hepaüna 
catihecüatacacu.
25 Xequeneyucuerivayurieca 
capa xeꞌixaniꞌeriecacü que müꞌane 
maniuca. Müme mepücaꞌutavicuei 
meꞌixaniꞌerieca que müꞌane ꞌena 
cuiepa müpaü mütivarutahüavixü 
que memüꞌitüarieniquecai. Tame 
masi yemecü tepücatavicueni 
xüca taꞌaurie teꞌaxürieni 
temücaꞌiꞌenienicü que müꞌane 
taheima maniuca. 26 Mücü 
ꞌutaniucacacu caniutayuani cuie 
ꞌana. Hicüta que mütiyurieni 
müpaü paine yaꞌutaitü, Xei 
mieme cuxi cuie hücüa 
nepücatayuitüani, muyuavita 
nepütayuitüani naime masi. 
27 Xei mieme cuxi ꞌutaitü, müpaü 
pütihecüata, tita mütayuitüarieni 
pütitayeitüarieni, tita mütiutiveviya 
xatatü. Peru pütiyuhayevani tita 
mücatitayuitüarieni. 28 ꞌAyumieme 
pamüpariyusi tequeꞌipitüaca mücü 
temupitüariecü tatiꞌaitüvame. 
Haque müreꞌaita mücü, mana 
pücatayuitüarieni. Müpaü 
tequeteꞌuximayaca Cacaüyarisie 
mieme pamüpariyusi teꞌipitüatü, 
ꞌaixüa ꞌanemecü que mütinaque, 
teheyexeiyatü teteheiyehüvirietü. 
29 Tacacaüyari tai naime 
mütitixüsitüvapaü caniꞌaneni.
Que müreuyevese yamütiyurienenicü 
Cürisitusie tiviyatü
13  Xepücatehayeva
ni xevanaquiꞌerietü 
ꞌivamarixi. 2 Xepücatehatütümaiyani 

469
xemüvatanaquiꞌerienicü teva 
quiecatari. Müpaü meteyurietü 
hipatü mepüvarutanaquiꞌerie niuqui 
tuayamete ꞌasimecatemaitü.
3 Xequenivaraꞌerivani que müꞌane 
memanutaxüriya, vahamatü 
xemanutaxüriyapaü xeteyumaitü. 
Xequenivaraꞌerivani müme 
ꞌaxa memüꞌitüariexime müpaü 
xetemaitü, xemeta yuvaiyaricü 
xemuꞌuvacü.
4 Teüteri xüca meneneüqueni, 
ꞌaixüa mequetexeiyarieca naime 
hepaüsita, peru meꞌitiyatücaitü 
xeicüa mepüyucumaüvani. Mesü, 
Cacaüyari tatacuri canivapitüamücü 
müme memicumaüva que 
müꞌane mücavaꞌüya mücavacüna, 
memicumaüva xeime ꞌüyaya, peru 
müme memüꞌitiya pücatixaü.
5 Müpaü xequeteneuꞌuvani tumini 
xecahiveꞌerietü. Xequenenaquiꞌaca 
xeheixeiyatü tita xemütehexeiya. 
Mücü canihücütüni que müꞌane 
müpaü mutayü, Ne yemecü 
nepücamasihayevani ꞌaxaütame, 
nepücamasicuꞌerieni hasuacu. 
6 ꞌAyumieme tecamamatü müpaü 
teputiyuane,
Tiꞌaitame canihücütüni que 
müꞌane münesiparevi.
Nepücamaca,
Quesü nesiꞌuyurieni tevi.
7 Xequenivaraꞌerivatü müme 
memütexeꞌaitüacai. Que 
memüꞌanenecai, Cacaüyari 
niuquieyacü mepütexeꞌutaxatüa. 
Xevaraꞌerivatü que 
memüteꞌutiparixü, müpaü que 
memüteꞌuꞌuvacai, xequenivaꞌüqueni 
yuri que memüteꞌeriecai.
8 Quesusi Cürisitu meripai 
hicüta yaxeicüa caniꞌaneni, 

Hepürayusixi 13
yuheyemecüta. 9 Tevapai 
xepücayuvitünüa, ꞌüquisica yücü 
ꞌaneneme xepücaꞌenietüveni 
hipame vayeiyarisie mieme. 
ꞌAixüa caniyümücü yuꞌiyarisie 
müseiriyarienicü ꞌiya ꞌaixüa 
tiucaꞌiyaricacu, peru ꞌicuaicü 
hasuacu pücaseiriyarieni. Müme 
ꞌicuaisie meteviyatü memuꞌuva 
havai mepücaꞌupareviya.
10 Tame mürayutimavatüre 
tecanexeiyani. Mana mieme 
memütecuacacü heiserie 
mepücahexeiya müme 
memütemava ꞌixuriqui tuquiyarita 
miemecü. 11 Maraꞌacame cuini 
mieme mühüritüarie Tuqui 
Müpasieta quepaucua miꞌatüva 
vatevama vaxuriya ꞌaixüa 
miyurienicü tita ꞌaxa memüteꞌuyuri, 
caxari mana pütaiyari quiecari 
tesita. 12 ꞌAyumieme Quesusita 
quitenie ꞌaurie pütiucuinixü 
tacua, Cacaüyarisie mieme 
müvapatanicü teüteri, mücü 
mumieriecü. 13 Hicümü hesüana 
tepüyehu quiecari tesitapai, 
niuquimarica tenevietü hepaüna. 
14 ꞌEna cuiepa tepücaheixeiya 
quiecari ꞌemütiterive. Tepitacuevie 
quiecari xevitü ꞌumamie. 
15 ꞌAyumieme mücü tasipareviecacu, 
tamavari tequeꞌivevirieca 
Cacaüyari taheyemecü, ꞌaixüa 
teꞌutiyuatü hepaüsitana. Tateta 
mayeneicacü tequetahecüatani 
hesüana temiemetütü que 
müꞌane mühücü, mücü 
canihücütüni tamavari. 16 Mücü 
meta, xepücatehatütümaiyani 
ꞌaixüa xemüteyuriecacü 
xemüteyumicuanicü. Mavari müpaü 
müꞌane pinaque Cacaüyari.

Hepürayusixi 13
17 Yaxequetenecahuni 
que memutiyuane müme 
memütexeꞌaitüa, xevaꞌenietü. 
Müme mepiꞌüviya xeꞌiyari 
müpaü metemaitü, yühüritüarica 
hepaüsita memütaꞌivaviyarienicü. 
Müpaü xequetenivaꞌenieca, müme 
müpaü memüteꞌuximayacacü 
meyutemamavietü, meꞌutiꞌaivatü 
memücayüacacü. Me xüca 
xevahiveritüaca, xeme masi 
xepücapareviyani.
18 Tahesie mieme 
xequeneyunenevieca. Tame müpaü 
tepütetamate, taꞌiyari ꞌaixüa 
püꞌane ꞌasipücahaine, naimecü 
temütavaüriyacü ꞌaixüa ꞌanemecü 
temeuꞌuvanicü. 19 Nepüxetuica 
müpaü xemüteyuriecacü masi 
yemecü, cuitüva xemüpitüarienicü 
tahüxi temutinenierecü.
ꞌAixüa que mutayü ꞌaixüa 
memüꞌitüarienicü, que 
mütivaruvaüritüa
20 Que müꞌane Cacaüyaritütü 
mütasipitüa taꞌiyarisie 
temücaꞌuximatüariecacü, que 
müꞌane müquite vasata menayevitü 

470

muxasi vahüveme mümarive 
Tatiꞌaitüvame Quesusi, mücü 
ꞌitaseiriyaca türatu yuheyeme 
ꞌamuve mücü xuriyayacü, 21 mücü 
xüca xeꞌayeꞌatüani que mütinaque 
yaxemüteyuriecacü naimecü 
ꞌaixüa xeteyurietü, mücü xüca 
xeyuitüani xeminaquiꞌaritüanicü 
que mütixexeiya, Quesusi 
Cürisitu xepareviecacu. Mücü 
hepaüsita ꞌaixüa queticuxaxasivani 
yuheyemecü. Müpaü xeicüa 
caniꞌaneni.
22 Neꞌivama nepüxetuica, 
xequeneuyuvaüriya xemiꞌenienicü 
neniuqui que nemütixetuica. 
Yapaümemecü nepütixeꞌutaꞌutüiri. 
23 Müpaü xequetenemaica, taꞌiva 
Timuteu muxünariecü. Cuitü xüca 
nuani tahamatü tepüxexeiyayu 
tanaitü.
24 Xequenivavaüritüaca 
yunaime memütexeꞌaitüa, 
yunaime Cacaüyari teüterimama. 
ꞌItariya cuieyarisie miemete 
mepüxevaüritüa.
25 ꞌAixüa xüca tiucaꞌiyarini 
yunaime xehesie mieme. Müpaü 
xeicüa. 

SATIYACU
Meitanüꞌaxüa

 
Vaürisica
1  Ne Satiyacu 
Cacaüyarisie mieme 
necatiniꞌuximayatametüni 
Tiꞌaitame Quesusi Cürisitusie 
mieme. Naisarie xemeutayeixüa 
necanixevaüritüaca yunaime 
tamamata heimana yuhutame 
nuivarite.
Cacaüyari que mütatipitüa 
temütemaivavenicü
2 Neꞌivama naimecü 
xeyutemamaviecame 
xequeneyuꞌerieca quepaucua 
xemütaꞌinüasieni ꞌinüari yücü 
müꞌanenecü, 3 müpaü xetemaitü, 
müpaü xeteꞌinüasieme yuri xüca 
xeteꞌerieca yemecü, mücücü 
xeteꞌucaꞌenivatü xepacüne. 
4 Xequenayeꞌaxüa xeteꞌucaꞌenivatü 
müpaü xemütemasiücünicü 
müyuxevicü xeꞌiyari, tixaü 
mücareuyevesecü.
5 Me xüca xevitü xeme 
caꞌayeꞌaveni mütimaivenicü, müpaü 
quetitavavirieni Cacaüyari. Müpaü 
catinapitüamücü. Cacaüyari 
ꞌaixüa ꞌiyaricü catinivamicuani 

yunaime cavatateꞌatü. 6 Müpaü 
quetitavavirieni yuri tiꞌerietü 
xeicüa, tixaü huta ꞌiyariyari 
cahexeiyatü. Que müꞌane 
huta ꞌiyariyari mexeiya, mücü 
hamevaripaü caniuyüneni 
haramarasie mieme muꞌequepaü 
muyuanepaü. 7 Mücü müya 
müꞌane mecuxi pütihayeva müpaü 
ticuꞌerivatü quename tipitüarieni. 
Tiꞌaitame tixaü pücatipitüani 8 tevi 
huta ꞌiyariyari mexeiya mühücücü, 
müyuxamurie yuyeiyacü naimecü.
9 Taꞌiva tixaü mücatihücü veꞌeme 
queyuxatani müpaü raꞌerivatü 
veꞌeme que mürayeitüarie. 
10 Xicutütü meta veꞌeme 
queyuxatani müpaü raꞌerivatü tixaü 
catihücütütü que mürayeitüarieni, 
müpaü timaitü, ꞌüxa xuturipaü 
peuyani. 11 Tau paneica xücatü, ꞌüxa 
pütivasiüxa. Xuturiyari pücaxürüve, 
visi mütiyuxexeiyacai putiyünaxü. 
Yaxeicüata tevi müxicu pütavaxime 
yuyeiyacü sepa que mütiyuriene.
Que mütiucaꞌeniva ꞌinüasietü
12 ꞌAixüa caniꞌitüarieca que müꞌane 
mütiucaꞌeniva ꞌinüasietü. Mücü 
ꞌinüasieme tucari canipitüariemücü 

471

Satiyacu 1
ꞌinüaricü, yaxeicüa muma que 
müranutimaniyarie que müꞌane 
müvaraꞌiva nausaricü, müpaüta 
catinitamarivamücü, Cacaüyari 
que mutayü quename vamini 
müme meminaquiꞌerie. 13 Tevi mexi 
ꞌinüasiexime müpaü pücahaineni, 
Cacaüyari püta caniyüaneni 
nesiꞌinüatatü haitü. Cacaüyari 
pücayüve mütaꞌinierienicü para 
ꞌaxa mütiyurienenicü. Yaxeicüa 
mücü pücaꞌitaꞌinieni tevi, para 
mücü ꞌaxa mütiyurienenicü. 
14 Yuxexuitü masi yücümana 
mepüꞌinierie ꞌaxa memüteyurienicü. 
Meteyucahiveꞌerietü 
mepüyuviyanüa mepüyuhapaninüa 
yücümana. 15 Tiyucahiveꞌerietü 
cuitü ꞌaxa pütiyurieneni. ꞌAyeꞌame 
ꞌaxa tiuyurienetü, vaüriyarica 
pümüni, yaxeicüa ꞌuca ꞌayehucatü 
vaüriyarica mütinivenipaü.
16 Xepücateꞌirüviyarieca neꞌivama 
nenaquiꞌerima. 17 Naitü ꞌimiquieri 
ꞌaixüa müꞌane, nai temüteꞌumiquie 
mürayeꞌaxe, mücü taheima 
canimiemetüni. Canacaneicani 
hecüarivivamete vaꞌuquiyarisüa 
miemetütü. Mücü pücayupata, 
ni ꞌetüriya que mütiyupata 
tau ꞌacayunirümecacu, müpaü 
pücatiyupata. 18 Yücümana müpaü 
tiuyühüaveca pütaꞌutavevie, müpaü 
ꞌutayüca niuquicü yuri mainecü, 
para tame tita mütiunetüasie 
mieme visi temütexeiyariecacü, 
tame nivesicapaü 
temütexeiyariecacü yacütüniquetü.
Que müreuyevese 
yatemüteyuriecacü niuqui que maine
19 ꞌIpaü xequetenemaica neꞌivama 
nenaquiꞌerima. Peru yunaitü 

472

teüteri mequeyumexüitüaca 
memüꞌenananicü. 
ꞌEmequeteheutevini püta 
memütiniunicü memüyehaꞌanicü. 
20 Tevi haꞌatü yapücaticamieni 
heiseriemecü, Cacaüyari que 
mütixeiya. 21 ꞌAyumieme 
xequenevivi nai mütiyusevixima, 
nai ꞌaxa mütiꞌane naisarie 
manayuhayeva. Xecaꞌayuꞌeririyatü 
xequeneutanaquiꞌeri niuqui 
xeꞌiyarisie mucaꞌiteüsie. 
Mücü caniyüveni xeꞌiyari 
mütavicueisitüani.
22 Niuqui que maine yaxetecahutü 
xequenacüni. Xeꞌiꞌenietü 
xeicüa xepücayüaca capa 
xeyucuamananicü yücümana. 
23 Xüca niuqui ꞌenieni xeicüa, xüca 
yacaticamieni, tevipaü caniyüaneni 
xicürisie müyuꞌixüari yühüxie que 
mütiyuxexeiya. 24 Yuꞌixüarieme 
caniyemieni, yapaucua que 
mütiyuxexeiyacai püratümaiya. 
25 Que müꞌane masi mütaniere 
mücü ꞌinüarisie mürayeꞌaxesie 
mütasixünasie, que müꞌane mücüsie 
müꞌayumieme, xüca ꞌuꞌename 
caratümaiya, masi xüca yaticamieni 
müpaü tiyurienetü, mücü ꞌaixüa 
caniꞌitüariecamücü yatiyurienetü.
26 Tevi xüca rayexeiyame 
yuꞌerieca, peru xüca caꞌipirenutüaca 
yuneni, mücü masi yücümana 
caniyucuamananeni, yacü 
xeicüa catinayexeiyani. 27 Me 
xüca rayexeiyani ꞌitiyatü 
caseviximarietü, Cacaüyari 
mütaꞌuquiyari que mütixeiya, 
müpaü püta caniyüanemücü. 
Canivaꞌüviyacamücü 
memünutuixietüca viyurasixi 
meta mexi meꞌuximatüarie. 

473
Püyüꞌüviyanita, tita cuiepa 
mütimieme caꞌiseviximanicü.
Que mütivaruꞌimaiyaxü yücü 
memücatevaxeiyacü teüteri
2  Neꞌivama, Quesusi 
Cürisitu Tatiꞌaitüvame 
visi müꞌanesie yuri que 
xemüteꞌerie, xequeteneuhayeva 
yücü xetevaxeiyatü teüteri. 
2 Mana tevi xüca heutahani 
xemüyuyexexeürivasie huru 
hanirayari vatimanatücaitü visi 
müꞌane ꞌanacatütü, xücarita 
mana heutahani xevitü cui 
mavetü ꞌanacatünitü, quesü 
ꞌuyüni. 3 Xücari cui xeꞌixeiyani que 
müꞌane visi müꞌane manacatücü, 
xüca müpaü xeteꞌicühüaveni, 
ꞌEcü xüa ꞌena quenacani ꞌaixüa 
müꞌanesie, xüca müpaü püta 
xeteꞌicühüaveni tevi mümave, 
ꞌEcüsü ꞌumapaitü queneuveni, mesü 
ꞌena nehetüa queneucani, 4 cari 
huta ꞌiyariyari xepexeiya, cari 
ꞌisücate xepayuyeitüa, peru ꞌaxa 
xeteyücühüavetü.
5 Xequeneneꞌenieca neꞌivama 
nenaquiꞌerima. Tamüsü Cacaüyari 
püvaranuyeteüxixü müme cui 
memümamave cuiepa memütama 
que memütevaxeiya. Müme masi 
meheucaꞌucame püvarayeitüa 
yuri que memüteꞌerie, para 
vahesie mütinaquenicü müme 
memayeꞌaxüanicü tivaꞌaitüvame 
mayanicü, que mutayü quename 
vapitüani müme meminaquiꞌerie. 
6 Xeme püta caꞌayeꞌaveme xepüxata 
mümave. Tamüsü xicusixi 
mecatehüme memütexeꞌuxitüa. 
Müme mecatehüme memüxehapa 
ꞌisücate vahesüa. 7 Tamüsü 

Satiyacu 1 ,  2
mümetütü mecatehüme 
memisevixima que müꞌanesüa 
xemümiemete, ꞌaxa meꞌutiyuatü 
hepaüsitana. Mücü que müꞌane 
mühücü, mücü ꞌaixüa püꞌane.
8 Me xüca ꞌacu xeheyeꞌatüani 
Tiꞌaitame ꞌinüarieya, ꞌutüarica 
que maine, Pepinaquiꞌerieca 
ꞌahepaü tevi yaxeicüa que 
pemütiꞌanaquiꞌerie manuyüne, 
ꞌaixüa caniꞌaneni. 9 Me xüca 
yücü petivaxeiyani teüteri, ꞌaxa 
xecaniyüaca. ꞌInüari niuquiyari 
püxehecüata que xemüteꞌitisana. 
10 Que müꞌane naimesie 
yamüticamie ꞌinüari niuquiyari que 
mainesie peru xüca xei niuquiyari 
hepaüsita ꞌutiquetamüre, masi 
hesiena pütiuhüivani miseviximacü 
ꞌinüari naime. 11 Que müꞌane müpaü 
mutayü, Pepücaꞌicumaüvani xeime 
ꞌüyaya haitü, mücürita müpaü 
niutayüni, Pepücareꞌamemivani. 
Mericüsü sepa xeime ꞌüyaya 
pemücacumaüva, perusü xüca 
petiꞌamemivani, pepitisanaxü 
ꞌinüari niuquiyari. 12 Que 
xemutiyuane, que xemüteyurie, 
müpaü xequetenemaica, ꞌisücame 
canixetaꞌivaviyamücü ꞌinüari 
mütasixüna que maine. 13 Que 
müꞌane mücatiyucanenimaya, 
ꞌisücame caꞌinenimayatü 
pitahüave. Perusü que müꞌane 
mütiyucanenimaya, mücü püraꞌiva 
sepa ꞌisücame mitahüave.
Xüca yuri tiꞌerieca niu tixaü 
catiyurienetü, yuri que 
mütiꞌerie canimüquini xeicüa
14 Quesü ꞌuyüni neꞌivama, 
tevi xüca yuri tiꞌeriecame 
yuxatani, peru tixaü 

Satiyacu 2 ,  3
ꞌasicatiyurienetü. Müpaü niu yuri 
que mütiꞌerie, queri tiyüveni 
para mütavicueisitüarienicü. 
15 Taꞌiva ꞌuquitütü ꞌucatütü 
xüca ꞌanacavixurieca, xüca 
ꞌicuai heuyehüaca tucarisie 
mieme, 16 xevitü xeme xüca 
müpaü ticühüaveni, ꞌAixüa 
pereuꞌerietü quenemie. ꞌEꞌayesuime 
quenanacatüqui, queneutahuxai, 
ꞌutaitü, peru xüca xecaꞌimini tita 
müreuyehüva yuvaiyarisie mieme, 
quesü ꞌuyünicuta, ꞌaixüa pücayüni. 
17 Yaxeicüa xüca niu yuri tiꞌerieca, 
peru xüca tixaü ꞌasicatiyurieneni, 
yuri que mütiꞌerie pümüqui xeicüa, 
yücümana ꞌasimücayüvecü.
18 Perusü xevitü xüari müpaü 
pütayüni, Mericüte ꞌecü xeniu 
yuri pepütiꞌerie, ne masi tixaütü 
nepütiyuriene. Queneꞌahecüata 
yuri que pemütiꞌerie tixaü 
ꞌasipecatiyurienetü, ne masi tixaütü 
ꞌasinetiyurienetü nepünehecüatani 
yuri que nemütiꞌerie. 19 Xüari 
yuri pepütiꞌerie xeniu quename 
Cacaüyari yuxevi. Mericüte 
ꞌaixüa pepaine, peru ꞌasita 
cacaüyarixi ꞌaxa memüꞌanene 
müpaü yuri mepüteꞌerieta. 
ꞌAyumieme mepuyüyüacatüca 
maricacü. 20 Cari yacü xeicüa 
pepüticuxata. Tietüsü peꞌavaüriyani 
müpaü pemüretimanicü, tevi 
ꞌasimücayüvecü xüca yuri niu 
tiꞌerieca tixaü ꞌasicatiyurienetü. 
21 Mericüsü taꞌuquiyari ꞌApurahami 
heiserie pupitüarie tixaütü 
mütiuyuricü quepaucua yunive 
ꞌIsahaqui mavari mayeitüaniquecai 
müratimavarüvasie. 22 Müpaü xüari 
pepütimate, yuri tiꞌerietü ꞌiya, 
ꞌaxeicüa tixaü ꞌasipütiyurienecai. 

474
Yuri que mütiꞌeriecai, payeꞌatüarie 
müpaü tiyurienetü. 23 Müpaü 
tiyurienecacu ꞌutüarica nayeꞌani 
müpaü manuyüne, ꞌApurahami 
yuri tinitaꞌeririeni Cacaüyari, 
ꞌayumieme heiserie hexeiyame 
caniꞌerivacaitüni. Cacaüyari 
hamicuya niutaterüvarieni.
24 Müpaü xüari xepütemate, 
ꞌasitiyurienetü xeicüa heiserie 
püpitüarieni tevi, yuri tiꞌerietü 
xeicüa pücatixaü. 25 Mücürita 
yaxeicüa pütiuyuri ꞌasita Xahavi 
ꞌucatütü tuminicü muyuvitünüacai. 
Tamüsü tixaütü mütiuyuricü 
heiserie caniupitüarieni, quepaucua 
cuyaxi müvarutanaquiꞌeri niuqui 
tuayamete, quepaucua xaüsie 
müvarenüꞌa xeime huyeyari 
ꞌutüa. 26 Ravaiyari canimüquini 
carecaꞌiyaritü. Yaxeicüata 
yuri tiꞌerietü, peru tixaü 
ꞌasicatiyurienetü, canimüquinita 
yuri que mütiꞌerie.
Taneni que mütiyuruva
3  Neꞌivama teꞌüquitamete 
xepücaꞌacüne yunaitü, 
hipatü xeicüa, müpaü xetemaitü, 
tame temüteꞌüquitamete 
tahesie masi vaüca pürahüivani. 
2 Vaücavamecü tepecaxürüve 
tanaitü. Xüca tevi niuquisie 
cahecavauseni, mücü canayeꞌaveni. 
Caniyüveni müyupirenutüanicü 
yuvaiyarisie naime. 3 Xüca pirenu 
tevarutaqueisitüani cavayasixi 
memütasiꞌanuꞌenienicü, mücücü 
vavaiyari naime taꞌaurie 
tepahüpani. 4 Neuxeita naviyasixi 
ꞌememünene. Sepa memuꞌequetüca 
ꞌeca mütürücaüyecü, taꞌaurie 
mepaxüriva titunisitüvame 

475
ꞌesimüyevacü, que mütiyuvaüriya 
taꞌaurie mehüanicü ꞌinüꞌavame. 
5 Yaxeicüa taneni püyuxevi 
xeicüa ꞌesipetü, peru marivemecü 
caniyüveni veꞌeme müyuxatanicü. 
Camü macucüyexiyasie xüca 
ꞌutinaini tai ꞌesipemecü, mücü 
caniyüveni ꞌeꞌacuyeume 
mütaxüsitüani. 6 Taneni meta 
taipaü caniyüveni. Cuiepa timieme 
tixatatü ꞌepüyeca tavaiyarisie, tita 
mücatiheiserie naime tixatatü. 
Tavaiyari püsevixima naime. 
Pütasixürimüsitüa tatucari 
naime. Xasi taiyariyarisie mieme 
panunetüarie mütacacü. 7 Yunaitüri 
que memüꞌanene yeutari, viquixi, 
cuterixi, haramarasie quiecatari, 
yunaitü mecanimaxiusievaveni, 
teüteri yücümana 
menivamaxiutavaveni. 8 Peru tevi 
pücayüve mimaxiutani yuneni. ꞌAxa 
catiniyurieneni, püyuxamuriene 
xeicüa. ꞌUhaye mümüiyacü 
xeicüa pühüne. 9 Tanenicü 
ꞌaixüa teputiyuane Tiꞌaitame 
mütaꞌuquiyari hepaüsita. Tanenicü 
meta teüteri tepüvaruxaxata 
ꞌaxa memüꞌitüarienicü, sepa 
Cacaüyaripaü meꞌanenetü 
memutiveviya. 10 Xei tetayarisie 
püvayeneica niuqui para ꞌaixüa 
müꞌitüarienicü para ꞌaxa 
müꞌitüarienicüta ꞌaxeicüa. Mücü 
ꞌaixüa pücaꞌane neꞌivama. 11 Haixapa 
que tivatineica heuxeicüa ha 
hacacatü hacucutü. 12 Neꞌivama 
xapasie que tiyüve huriva 
tacariyari mütixuxuavere, ꞌicü 
meta, caxie nanayarisie que tiyüve 
mütixuxuavere xapa. Yaxeicüata 
haixa maꞌusivi müvatineica ꞌaixüa 
haꞌaneme mayuyeitüani pücayüve.

Satiyacu 3 ,  4

Que mütimaive müpaü 
tiupitüarieca taheima miemecü
13 Xevitü xeme xüca timaiveni, 
xüca vaüca timaica, ꞌaixüa ꞌanemecü 
yüanetü queyuhecüatani, quename 
caꞌayuꞌeriyatü yatiyuriene, que 
müreuyevese müpaü mütiyurienenicü 
timaivetü. 14 Me xüca hasivimecü 
xeꞌütesaca xüca yuhesie mieme 
xeicüa xeyüaca yuꞌiyarisie, mecuxi 
xepücateyucataveꞌerieca, mecuxi 
xepücateꞌitavani xeheyeꞌunietü 
tita yuri müraine. 15 Müpaü que 
xemütemate xüca müpaü ꞌaneni, 
taheima miemecü xepücaꞌupitüarie. 
Cuiepa püta canimiemetüni, teüteri 
vaꞌiyarisie pümieme, cacaüyarixi 
ꞌaxa memüꞌanene vahesüa pümieme 
que xemütemaivave. 16 Haque 
memüꞌütesa haque yuhesie mieme 
xeicüa memüyüa, manarita 
mecaniyuxamuriecuni, naime ꞌaxa 
mütiꞌanecü mepüyüaca. 17 Masi 
que mütimaive taheima miemecü 
ꞌupitüarieca, püꞌitiya meri, meta 
ꞌaixüa pütivaxeiyasitüa hipame, 
pücaꞌayuꞌeriya, pütiyuꞌaitüarinüa, 
yuheyemecü pütiyucanenimaya, 
ꞌaixüa pütiyuriene, ꞌuximayasica 
que müreuyevese, huta ꞌiyariyari 
pücahexeiya, yacü xeicüa pücatiꞌitava. 
18 Müme ꞌaixüa memütevaxeiyasitüa 
teüteri, yuꞌuximayasica que 
memüteꞌuꞌesa cayuvatü mehexeiyatü 
yuꞌiyarisie, que mütitixuavere, 
mücücü heiserie mecanipitüariecuni.
Tepücaꞌinaquiꞌerieca tita 
cuiepa mütimieme
4  Titayari xeteyucuyatatüve, 
mücü haque pemieme. 
Titayari xeteyucuitüve. Tamüsü 

Satiyacu 4
xemünaquiꞌacacü xeicüa 
xepüyüa, ꞌayumieme müpaü 
xepüteyurie, mücü naquiꞌeriya 
müyumienecü xevaiyarisie. 
2 Tixaütü xepütehiveꞌerie, peru 
xepücaheixeiya, ꞌayumieme 
xepüteyumemiva. Mücü meta, 
xepüyumexüitüa hipame 
vahepaüsita xevaraꞌivacutü, 
peru xepüyutexie tixaütü 
xetehexeiyatü xemacünecü, 
ꞌayumieme xepüyucuitüve 
xepüyucuyatatüve. Masi 
xepücaheixeiya xemücaꞌivavacü. 
3 Sepa xemütevava, tixaü 
xepücateyetuiriyarüva, xeꞌiyari 
ꞌaxa ꞌanecacu xemütevavacü, 
xemicasitaruvanicü xenaquiꞌacutü 
xeicüa. 4 Cari xeme teüteri hipame 
vaꞌüitama memüvacumaüva 
vahepaü xepüyüa. Xüari müpaü 
xepücatemate, xüca ꞌinaquiꞌerieca 
tita cuiepa mütimieme, piꞌuxiveꞌerie 
Cacaüyari. ꞌAyumieme que müꞌane 
müyuvaüriya minaquiꞌeriecacü 
tita cuiepa mütimieme, mücü 
Cacaüyari ꞌayeꞌunietü payuyeitüva. 
5 Mesü müpaü püta xetecuꞌeriva 
ꞌacu, quename xeniu ꞌutüarica 
yacü xeicüa haine, Cacaüyari 
ꞌütesatü pihiveꞌerie mücü ꞌiyari 
mütasiꞌutuitüa tataüta, que 
maine. 6 Peru mücü vaücavamecü 
masi ꞌaixüa tiucaꞌiyaritü 
pütasiyurie. ꞌAyumieme müpaü 
paine, Cacaüyari nivarayeꞌunieca 
müme memüteꞌucataveꞌerie, ꞌaixüa 
tiucaꞌiyaritü püta püvayurie 
müme tixaü memücatehüme. 
7 ꞌAyumieme xequeneyuvaüriyani 
Cacaüyari mütixeꞌaitüacacü. 
Xequenayeꞌunieca Cauyumarie. 
Xüca müpaü xeteyurieca, mücü 

476
Cauyumarie püyutaꞌuna xehesüa. 
8 ꞌAura xequenacüni Cacaüyarisüa, 
mücüta ꞌaura payani xehesüa. 
Xequeneuyuꞌitiexüa yumamasie 
xeme ꞌaxa teyuruvamete. ꞌAixüa 
ꞌane xequenayeitüa yuꞌiyari xeme 
huta ꞌiyariyari xemexeiyacü. 
9 Xequeneꞌuximatüarieca yuꞌiyarisie 
masi, xequeneyuhiverieca 
xequeneutisuanani. Xenanai 
quepasieca hiverica mayanicü. 
Xetemavierica quehüiyani 
xexüxünitü püta xequenacüne. 
10 Tixaü xecatehümetütü 
xequenayuyeitüani Tiꞌaitame hüxie. 
ꞌAna mücü vavemete püxeꞌayeitüani.
Taꞌivama vahesie tepücateꞌuhüpani
11 Xepücayuniuquimaca neꞌivama. 
Que müꞌane miniuquima yuꞌiva, 
que müꞌane yuꞌivasie mütiuhüpa, 
müpaü tiyurienetü piniuquima 
ꞌinüari niuquiyari, pütiuhüpa ꞌinüari 
niuquiyarisie. Mericüsü xüca 
ꞌinüari niuquiyarisie petiuhüpani, 
que müꞌane ꞌinüari niuquiyarisie 
yamüticamiepaü pepücayüane, 
ꞌisücamepaü xeicüa pepüyüane. 
12 Que müꞌane ꞌinüari niuquiyari 
mucaye, que müꞌane müꞌisücame, 
mücü caniyuxevini. Mücü 
caniyüveni mütiyutavicueisitüanicü 
mütiyucaꞌunanicü. Quecuta 
ꞌecü peꞌane ꞌahepaü tevisie 
pemütiuhüpanicü.
ꞌAsixepücatemate ꞌuxaꞌatüni 
que mütiyüni hepaüsita
13 Neuxei xeme müpaü 
xemutiyuane, Hicüri ꞌuxaꞌa 
nusu tepüyehu mücü 
quiecarisie ya mücüsie, 
mana xei viyari tepeyurieni, 

477
mana tepetaharerutatüveni 
tepüteꞌivatüveni xeniu 
xemutiyuanepaü. 14 Xeme 
ꞌasixepücatemate ꞌuxaꞌatüni 
que mütiyünicü. Quesü titita 
xetucari. ꞌAüxi xecanihümetüni 
xeicüa. ꞌAüxi ꞌepücareutere 
xeiyarietü, cuitü caxeiyarietü 
payeica. 15 Masi peuyevese müpaü 
püta xemutiyuanenicü, Xüca 
müpaü tinaqueni Tiꞌaitame, 
tepayeyuyurini, meta ꞌipaü ya 
müpaü tepüteyurieca, müpaü 
xeꞌutiyuatü. 16 Peru hicü masi 
veꞌemete xepüyuxata xetehaꞌerivatü 
que xemüteyucataveꞌerie xeicüa. 
Naime müpaü que xemutiyuane 
yuhepaüsita, ꞌaxa xepüteyurie. 
17 Mericüsü que müꞌane müpaü 
mütimate ꞌaixüa mütiyurienicü, 
peru müpaü mücatiyuriene, mücü 
ꞌaxa pütiyuriene püta xeicüa.
Xicusixi memüteyucaꞌuximatüa
5  Hicümüsü xeme xemeucaꞌu. 
Neuxei, xequeneutisuani 
xequeneutihivani müpaü 
xetehaꞌerivatü ꞌuximatüarica 
müxeꞌaxirümecü. 2 Titacü 
xemüteheucaꞌu, mücü pütitipüque. 
Xeꞌixuriqui püticümiva 
cüpisi mepiyuine. 3 Xehuru 
tepüayari xepürata tepüayari 
püyucuitamatüca. Cuitayari 
pütihecüata xehepaüsita. 
Xepüyuhiveritüa, yaxeicüa 
tai que mütiyucucuinecü 
xevaiyarisie. Sepa tucari 
mütaparirüme xepeuyucaꞌuitüa 
xeicüa. 4 Camü teꞌuximayatamete 
vaꞌivarica. Mepicuxeüri xevaxata 
mieme, peru xepüvacuamana 
xeme. Vaꞌivarica pümasiücü 

Satiyacu 4 ,  5
meuyevesecü. ꞌIsanamete 
metihivacacu, que müꞌane 
Yumüireme Tivaꞌaitüvame mühücü 
nivaruꞌenieni. 5 Xemeri hiveꞌericacü 
xeicüa xeyüatü ꞌaxepuꞌuvacai 
cuiepa, xerucuyatüvetü 
xeicüa xepüꞌayumiemetetücai. 
Xepüyuvaiyatüacai vacaisixi 
vahepaü xemücuiꞌivanicü xeicüa. 
6 Xepixanetacai que müꞌane 
heiseriemecü yamüticamiecai. 
Xepeꞌivaxü, xepimi. Peru mücü 
pücaxeꞌayeꞌuniecai.
Xepücavaüripieca xeteꞌucaꞌenivatü, 
xequeneyunenevieca
7 ꞌAyumieme neꞌivama 
xeteꞌucaꞌenivatü 
xepücavaüripietücani, Tiꞌaitame 
mexi canuave. Camü cuiepa ꞌesame 
picuevie ꞌicuaxi cuiepa mieme 
cui mürayeꞌaxe. Pücavaüripi sepa 
ꞌemüreutere ꞌauracacu mieme 
ꞌicürixa mieme ha tacuevietü. 
8 Xemeta xepücavaüripietücani 
xeteꞌucaꞌenivatü. 
Xequeneyutürücariyani yuꞌiyarisie. 
Canayeꞌaximeni Tiꞌaitame 
munuanicü. 9 Neuxei neꞌivama, 
xeme niuqui xepücaxüatüaca 
yuꞌivama vahepaüsita, capa 
ꞌisücame xetixaniꞌerienicü. Camü 
mücü quitenie pütaꞌaxime. 
10 Texaxatamete Tiꞌaitamesüa 
memiemetetütü memütecuxatacai, 
müme xequenivaraꞌerivani 
neꞌivama ꞌüquisica 
memühümetücaicü, ꞌaxa müꞌane 
menevietü que memüteꞌucaꞌenivacai 
temüvaꞌüquenicü. 11 Camü 
müme memüteꞌucaꞌeniva ꞌaixüa 
meꞌitüariecame tepüꞌerie. 
Xepuꞌenana que mütiucaꞌenivacai 

Satiyacu 5
Cuvi. Müpaüta xepütehetima 
ꞌarique Tiꞌaitame que müreyeꞌatüa, 
Tiꞌaitame cuini mieme que 
mütiyucanenimaya.
12 Sepa naimecü neꞌivama, 
xepücayühüritüaca. Sepa taheima 
mieme xexatatü sepa cuie 
xexatatü sepa que tita mütihücü 
xexatatü, xepücayühüritüaca. 
Xüca xeyuvaüriyani, hü 
xequeneutiyuaneni xeicüa. Me 
tixaü xüca xecayuvaüriyani, tixaü 
xequeneutiyuaneni xeicüa, capa 
xehesie tiuhüivatü ꞌayanicü.
13 ꞌAxa müꞌane xüca nevieximeni 
xevitü xeme, queyutanenevieni. Me 
xüca yutemavieca queꞌutacuicani. 
14 Xüca ticuyeni xevitü xeme, 
yuꞌaurie quevaretacuevieni 
memüyuyexexeüriva vaꞌuquiyarima. 
Müme mequeꞌineneviyani 
meꞌicavirivatü haseiti, que müꞌane 
mütiꞌaitame mücü mehahüavetü. 
15 Que memüteyunenevie 
yuri meteꞌerietü, mücücü 
pütavicueisitüarieni ticuicame, 
Tiꞌaitame penucuquetüani. Mücü 
meta, xüca ꞌaxa tiuyurieni, 
mücücü püreuyehüviyarieni. 

478
16 ꞌAyumieme hipatü mexeꞌeniecacu 
xequeneyuhecüatani xüca ꞌaxa 
xeteꞌuyurieni, xemüyuneneviecacü 
yuxexuime yuhesie mieme 
yunaitü, müpaü xeteꞌivautü 
xemanayexüriyanicü. Que müꞌane 
heiseriemecü yamüticamie, 
mücü nenevierieya vaüca 
caniyüvemücü Cacaüyari müpaü 
xüca ticuyuitüvani. 17 ꞌEriyaxi 
canitevitücaitüni tahepaü 
tiucaꞌiyaritü. Mücü cuini mieme 
püyuneneviecai mücacaviyecü. 
Pücaꞌucaviyexü mana cuiepa 
haica viyari heimana ꞌataxeime 
meseri. 18 Tavari puyutanenevi, 
ꞌana muyuavisie pucaviyexü, cuie 
pitixuavitüa ꞌicuaxi.
19 Neꞌivama xüca xevitü 
xeme heuyevauseni tita yuri 
mürainesie cativiyatü, xüca 
xevitü taꞌaurie hehüani, 20 müpaü 
xequetenemaica, que müꞌane 
taꞌaurie mehüa ꞌaxa tiyuruvame 
haque meuyeve mücaꞌuyeicanicü, 
mücü pitavicueisitüani tucarieya 
mücaꞌumünicü. Sepa vaüca ꞌaxa 
mütiuyuri, mücü canayeitüariemü
cü. 

PECURU
Meitanüꞌaxüa Mexüacame Xapayari

 
Vaürisica
1  Ne Pecuru necaninüꞌaritüni 
Quesusi Cürisitusüa 
nemiemetütü. Necanixevaüritüaca 
xeme xemanayexeiyarie 
xemeucuyaxixüa teüteri 
vasata, Punitutari Carasiyatari 
Caparusiyatari ꞌAsiyatari 
Vitiniyatari vasata xemetitei 
hicü. 2 Xecananayexeiyarieni 
Cacaüyari que mütimaicai 
meripaitü taꞌuquiyaritütü. ꞌIyarieya 
xepatacacu Cacaüyarisie mieme 
xecaniyüaca. Quesusi Cürisitu 
mumieriecü, xemeta xecaniuꞌitiyani 
xuriyayacü, xemüyuvaüriyanicü 
yaxemütecahunicü que maine. 
Cuini mieme ꞌaixüa xüca 
tiucaꞌiyarini xehesie mieme, 
xüca xepitüaca yuꞌiyarisie 
xemücaꞌuximatüariecacü.
Tucari que temütepitüarie mexi 
tetaꞌicueva yuri teteꞌerietü
3 Que müꞌane Tatiꞌaitüvame 
Quesusi Cürisitu mücacaüyarieya 
müꞌuquiyarieya, mücü hepaüsita 
ꞌaixüa queticuxaxasivani. Mücü 
vaücavamecü tatinenimayatü, 

hutarieca cataniutinuivitüani 
tucari temexeiyanicü mexi 
tetaꞌicueva yuri teteꞌerietü. 
Quesusi Cürisitu müquite 
vasata manucuquecü yunivema 
catanayeitüani. 4 ꞌAyumieme tahesie 
catininaquimücü tita mücatipünive 
mücatiyüvi mücatiyeive, tita 
muyuavisie müreꞌüviyarie xehesie 
mieme. 5 Xemesü yuri xeteꞌerietü 
xecaniꞌüviyarieca Cacaüyari 
türücariyayacü. ꞌAyumieme 
xecanitavicueisitüariecuni, 
Cacaüyari que mütihaꞌarisie hicü, 
que mütimasiücüni xevicueisitüatü 
tucari ꞌayeꞌayu quepaucua 
mütapare.
6 Müpaü xetemaitü 
xecaniyutemamavieca, 
sepanetü müreuyevese hicü 
yapaümexa xemüyeheiveriecacü 
xetaꞌinüasietüvetü müiremecü. 
7 Xüca xemasiücüni yuri yemecü 
que xemüteꞌerie, Cacaüyari 
ꞌaixüa pütayüni xehepaüsita, visi 
pütixexeiya, veꞌemecü ꞌaixüa 
pütixexeiya quepaucua masiücütü 
mayani Quesusi Cürisitu. 
Xüca müpaü xetemasiücüni 
xetaꞌinüasietü, cuini mieme 

479

1 Pecuru 1
ꞌaixüa püyüni. Ni huru tuminiyari 
mütipünive mücüpaü ꞌaixüa 
pücaꞌane, sepa taipa müꞌinüasieve.
8 Sepa hasuacu xemücaꞌixeiyavave 
Quesusi Cürisitu, xepinaquiꞌerie. 
Xecaꞌixeiyatü cuxi, hesiena 
yuri xepüteꞌerie. ꞌAyumieme 
xepüyutemamavie 
ꞌanuyuhayevacamecü visi 
ꞌaneme que xemütepitüarie. 
9 Titayari yuri xeteꞌerie. Xeꞌiyari 
mütavicueisitüarienicü, ꞌayumieme 
yuri xeteniꞌerieca. Mericüte, müpaü 
xeꞌitüarietü xenacünirümeni.
10 Mücü vicueisitüarica 
hepaüsita mepüyuꞌiyaritüatüvecai 
mepütevautüvecai Cacaüyari 
niucametemama quepaucua 
memütecuxatacai que 
xemütemiquieniquecai 
hepaüsita. 11 Mepütevautüvecai 
quepaucua müxatacai, que 
müꞌane tucari mühecüatacai 
Cürisitu ꞌIyarieya vahesie 
mütiviyacai. Yacatiyüvecacu 
cuxi ꞌIyari pütihecüatacai 
Cürisitu que müticuinequecai, 
ꞌarique visi ꞌanetü que 
mürayaniquecai. 12 Mümeri müpaü 
mepüteꞌuꞌüquitüarie, yuhesie 
mieme müpaü mepücayüacai 
que memütehüritüariecai, 
tame püta tahesie mieme 
mepüyüacai mücü hepaüsita. 
Xemesü hicü vicueisitüarica 
hepaüsita xepüteꞌutahüavarie 
vahepaü, texaxatamete 
yametenixecuxaxatüvacaitüni, 
ꞌIyari Mütiyupatasie meteviyatü 
taheima meyenüꞌariesie. Cacaüyari 
niuqui tuayametemama 
müpaü mepütemaicaqueyu que 
xemüteꞌutahüavarie.

480

Que xemüteꞌupasie, müpaü 
xequeteneuꞌuvani
13 ꞌAyumieme 
xequeneyuhaꞌaritüaca yuꞌiyarisie 
ꞌaixüa ꞌanemecü xetecuꞌerivatü. 
Xequeneyumateni. Naimesie 
xequetenecuevieca tita 
xemütemiquieni quepaucua 
masiücütü mayani Quesusi 
Cürisitu. 14 Türi yamemütecahu 
vahepaü xeyüatü, müpaü 
xepücayumaica meripaipaü, 
que xemüteyucahiveꞌeriecai 
ꞌasixecatemaitü ꞌana. 15 Que 
müꞌane müxeꞌutaꞌini canipasieca. 
ꞌAyumieme xemeta mücüpaü püta 
xeꞌanenetü xequenacüni, hesiena 
mieme xequenepasieca naimesie 
que xemüteꞌuꞌuva, 16 müpaü 
müreꞌuxacü, Xeme xequenepasieca 
nehesie mieme, ne nemupasiecü.
17 Mücü yücü cativaxeiyatü 
nivaꞌinüatani que memüteyurie 
yuxexuitü. Müya müꞌane xüca 
xeꞌutahüave yuꞌuquiyaritüme, 
xeteheiyehüvirietü xequeneyüaca 
mexi ꞌuva xeꞌutitei 18 müpaü 
xetemaitü, tita mütipünivecü 
cumu püratacü huru tuminiyaricü, 
mücücü xepücaꞌunanaiya 
quepaucua xemuxünarie 
ꞌuxaꞌatüni varie yacü xeicüa 
xemücaꞌuꞌuvanicü, xetevarima 
que memütexeꞌüquitüacai 
yututuyari. 19 Xepuxünarie Cürisitu 
xuriyayacü püta cuini mieme masi 
mürayeꞌaxecü. Mücü mavaripaü 
muxa nunusipaü caniumierieni, 
hesiena carahüivacacu 
ꞌasicatiyüvitü, ꞌaixüa ꞌanetü mavari 
mayanicü. 20 Cuie canetüarievecacu 
cuxi, Cacaüyari yacatinimaicaitüni 

481
que mütiyurieniquecai ꞌiya. 
Tucari ꞌayeꞌaximecacu, xeiyarietü 
nayani xehesie mieme 
21 yuri xemüteꞌerie Cacaüyarisie 
Cürisitu yatixepitüacacu, xeme 
xehesie mieme. Cacaüyari 
canenucuquetüani müquite vasata. 
Visi ꞌaneme nayeitüani yuri 
xemütetaꞌerienicü Cacaüyarisie, 
xemicueviecacü Cacaüyari.
22 Xecaniyuꞌitirieni yuꞌiyari, tita 
yuri mürainesie yaxetecahutü 
ꞌIyarieya xepareviecacu, ꞌayumieme 
xecanivanaquiꞌerieca yuꞌivama 
yacü xeicüa xecatevaꞌitaiyatü. 
Mericüte, ꞌaixüa ꞌiyaricü 
xequeneyunaquiꞌerieca müiremecü. 
23 Hutarieca xeniutinunuiva. 
ꞌImüari müpünivesie 
xecaputinexüa. Mücapünivesie 
püta xeputinexüa, Cacaüyari 
niuquieya yatixepitüacacu 
mayeyuri yuheyemecü ꞌemütiterive. 
24 Tamüsü,
Yunaitü teüteri
ꞌÜxapaü mecaniꞌaneneni.
Nai visi que memüꞌanene,
ꞌÜxapa mieme tuturipaü
Mecaniꞌaneneni.
ꞌÜxa pütayüna,
Tuturiyari pücaxürieni.
  25 Perusü Tiꞌaitame niuquieya püta
Yuheyemecü ꞌapütiterive.
Mücü niuqui müxata, niuqui 
ꞌaixüa manuyüne canihücütüni 
xemuxatüarie.
2  Xequetenehayeva ꞌaxa 
xeteyurietü naime, 
xepücateꞌirümaca, yacü xeicüa 
xepücatecuxatani, xepücaꞌütesaca, 
xepücavaniuquimaca hipame. 
2 Türi xique memutinunuivaxü 
vahepaü püta xequenehiveꞌerieca 

1 Pecuru 1 ,  2
resi ꞌiyarisie mieme mücahatuiyarie. 
Mücücü xecanitivericuni, 
xetavicueisitüarietü xecanacünicuni. 
3 Xüari xecaneꞌinüatavaveni, 
müpaü xepütehetima ꞌaixüa que 
mütiucaꞌiyari Tiꞌaitame.
Tetepaü que müꞌane mayeyuri
4 Mücüsie xequeteneviyani. 
Tetepaü caniꞌaneni mayeyuri. 
Teüteri menixaniꞌerieca, Cacaüyari 
püta nenayexeiya, veꞌemecü ꞌaixüa 
tinixeiyani. 5 Xeme meta, tetexi 
que mütiuꞌuitüariva qui mayanicü, 
yaxeicüa xeme xeꞌayeyuyuritü 
xequenetiꞌuitüarie qui xemacünecü 
ꞌiyarisie mieme. Maraꞌacate 
xequenacüni Cacaüyarisie mieme 
xemupasiecü, xemixatüanicü 
mavari ꞌiyarisie mieme que 
mütinaque Cacaüyari, Quesusi 
Cürisitu xepareviecacu. 6 Tamüsü 
ꞌayumieme müpaü püreꞌuxa,
Neuxei, Siyunisie nenitaqueni
Tete manayexeiyarie
Sicurita mieme,
Cui veꞌeme.
Que müꞌane yuri mütiꞌerie 
hesiena
Tixaü pücayuteviyani.
7 Cuini mieme veꞌemecü ꞌaixüa 
que mütixeiyarie, xemeta yuri 
xemüteꞌerie yaxeicüa xepütexeiyarie 
hepaüna. Yuri memücateꞌerie 
vahepaüsita püta que maine,
Mücü tete qui vevivamete 
memixaniꞌeri,
Mücütütü sicurita mieme 
tutuicame nayani.
8 Mücü metatü,
Mücü tetesie mepütiꞌücamüre
Tete mürecaxüritüre 
canihücütüni.

1 Pecuru 2
Müme meniutiꞌücamüre niuquisie 
yamemücatecahucü. Müpaü 
memüteyurienicü meniucayasarieni.
Cacaüyari teüterimama
9 Xeme püta xeime 
nuivari xecanihümetüni 
xemanayexeiyarie. Maraꞌacate 
xepühüme xemüteꞌaitamete 
meta, xeime nuivari Cacaüyarisie 
mieme mupasie xepühüme, 
Cacaüyari yuteüterima 
püxeꞌayeitüa. Müpaü xepüꞌanene 
xemütehecüatanicü marivemecü 
que mütiyuriene que müꞌane 
müxeꞌutaꞌini xemütehayevacü 
yüvipa xeꞌuꞌuvatü, mücü 
hecüariyayasie püta xemuꞌuvanicü 
mümarivesie. 10 ꞌAnapai nuivari 
xepücahümetücai, hicüsü Cacaüyari 
teüterimama xecanihümetüni. 
Xepücanenimayasiecai, hicü 
xeputinenimayasie.
Cacaüyari teꞌuximayatametemama 
xequeneyüaca
11 Nenaquiꞌerima cücamete 
xecanihümetüni cuꞌuvamete 
xecanihümetüni. ꞌAyumieme 
müpaü necatinixetuicaniqueyu, 
xemütehayevacü yaxeteyurietü que 
mütiyucahiveꞌerie vaisie tiviyatü. 
Mücü hiveꞌerica taꞌiyarimatü 
caniyucuitüveni. 12 Hipame 
nuivarite vasata ꞌaixüa ꞌanemecü 
xequeneyüaca. Xüca müpaü 
xeteyurieca, sepa memüxeniuquima 
ꞌaxa xemüteyurie meꞌutiyuatü, 
ꞌaixüa ꞌanemecü xemüteyuriecü, 
mexexeiyatü ꞌaixüa meꞌutiyuatü 
mecanacünicuni masi Cacaüyari 
hepaüsita, mücü tucari ꞌayeꞌayu 
quepaucua müvaxeiya.

482
13 Tiꞌaitamesüa xemümiemetecü, 
yaxequetenecahuni que 
memutiyuane yunaitü heiserie 
memexeiya teüteri vasata. 
Yaxequetenecahuni cuiepa tiꞌaitame 
que maine mücü müveꞌemecü. 
14 Yaxequetenecahuni ꞌisücate 
que memutiyuane, cuiepa 
tiꞌaitame müvareyenüꞌaxüacü 
memüvatamariꞌitüanicü müme 
ꞌaxa memüteyurie, ꞌaixüa 
memütevatahüavecü müme ꞌaixüa 
memüteyurie. 15 ꞌIpaü caniꞌaneni 
tita mütinaque Cacaüyari, xeme 
ꞌaixüa xeteyurietü xemenucunacacü 
tita yacü xeicüa memüteꞌutiyuane 
teüteri ꞌasimemücatemate.
16 Xecanixüxünini, peru 
xexüxünitü, heiserie xehexeiyame 
ꞌaxa xemüteyuriecacü 
xepücayuꞌerieca. Cacaüyari 
teꞌuximayatametemama 
xecanihümetüni püta. 17 Veꞌemecü 
ꞌaixüa xequetenivaxeiyani 
yuxexuime. Xequenivanaquiꞌerieca 
ꞌivamarixi. Xequeteneuyehüvirieca 
Cacaüyari. Cuiepa tiꞌaitame 
veꞌemecü ꞌaixüa xequetenexeiyani.
Cürisitu taꞌinüari patüa 
mütiucuinixücü
18 Teꞌuximayatamete 
yaxequetenecahuni que 
memutiyuane xecusiyarima 
naimecü xetevareuyehüvirietü. 
ꞌAixüa memüteꞌuꞌiyari 
memücaꞌayuꞌeririya nepücavaxata 
xeicüa, masi memüseseꞌita que 
memutiyuane yaxequetenecahuni. 
19 ꞌAixüa püticühüavarüvani 
xüca hiveritüarieca Cacaüyari 
haꞌerivatü, xüca tiucacucuineni 
heiseriemecü caꞌitüarietü. 20 Titacü 

483
ꞌaixüa xetecühüavarüvani xüca 
xeteꞌucaꞌenivani ꞌaxa xeteꞌuyurieme 
xeicüa, xeꞌutiveiyame. Masi ꞌaixüa 
püta xeteꞌuyurieme xeꞌutiveiyame 
xüca xeteꞌucaꞌenivani, Cacaüyari 
ꞌaixüa pütixetahüave. 21 Müpaü 
mütiyünicü xeputaꞌinierie, 
Cürisituta mütiucuinixücü 
xehesie mieme, ꞌinüari xepitüatü, 
xemiveiyanicü ꞌiya que 
mütiyurienecai. 22 Mücü ꞌaxa 
pücatiuyuri. ꞌIrümari pücaxuavecai 
tetana. 23 ꞌAxa ticühüavarüvatü 
ꞌaxa pücativarutahüavixü. 
Ticuinetü ꞌasipücahainecai 
quename ꞌaxa vayurieniquecai. 
Masi caniuyuyetuani, que müꞌane 
heiseriemecü müvaꞌinüata 
ꞌaixüa miyuririenicü. 24 Mücü 
yuvaiyarisie canititüni tita ꞌaxa 
temüteꞌuyuri cüyesie ꞌucavivatü, 
tame teꞌutixünarieme ꞌaxa 
temücateyurienicü ꞌuxaꞌatüni 
varie, temayeyuyurinicü püta 
heiseriemecü yatetecahutü. Mücü 
meucuveiyaxüacü, xepanayexüriya 
xeme. 25 Masi muxasi 
memeuyexüripaü xepüyüacai. 
Hicürixüa taꞌaurie xeꞌaxürieca 
muxasi vahüvemesie xepüteꞌuvi, 
que müꞌane xeꞌiyari müꞌüviyasie.
Que müreuyevese 
yamemüteyuriecacü meyuꞌüitatü
3  ꞌUcari yaxeicüa, 
yaxequetenecahuni que 
memutiyuane xecünama. 
Müpaü xeteyuriecacu, sepa 
hipatü yamemücatecahu 
niuqui que maine, vaꞌüitama 
ꞌaixüa ꞌanemecü xeꞌuꞌuvacacu 
yuri mepütetaꞌeritüarieni 
ꞌasixecaꞌutiyuanecacu, 2 mexexeiyatü 

1 Pecuru 2 ,  3
que xemüteꞌuꞌuva Cacaüyari 
xeteheuyehüvirietü xeꞌitiyatücaitü. 
3 Que xemüteyuquemaritüa, herie 
miemecü xeicüa xepücamarivani, 
que xemüteyusaꞌa yücüpasie, 
hurucü que xemüteꞌaticuca, que 
xemüteꞌenacatücü ꞌixuriqui. 
4 Masi xequenemarivani que 
xemüꞌanene yutaüta haque 
mücahemasiücü herie, yuꞌiyarisie 
püta. Xüca xeꞌiyari caꞌayuꞌeriyani 
xüca cayuvatü ꞌumaca, mücü 
masi visi pürequemarie 
mücapünivecü. Que müꞌane 
müpaü müꞌane, Cacaüyari cuini 
mieme veꞌemecü ꞌaixüa pütixeiya. 
5 ꞌUcari meripaitü ꞌamemuꞌuvacai 
memüpasiecai Cacaüyarisie 
miemecü, memütaꞌicuevacai 
yuri meteꞌerietü hesiena, müme 
müpaü mepüteyuquemaritüacai 
yametecahutü que memutiyuanecai 
vacünama. 6 Sara meta 
yacatinicamiecaitüni ꞌApurahami 
que mainecai, tiꞌaitame tinitamare. 
Xemeta nivemama xecanacüne 
hepaüna ꞌaixüa xeteyurietü, 
xecamamatü xüca xemariusieca.
7 ꞌUquisita yaxeicüa, 
xetemaivavetü yuꞌüitama vahamatü 
xequeneutiteni, müpaü xetemaitü, 
xehepaü memücatürücavicü 
yuvaiyarisie. Veꞌemecü ꞌaixüa 
xequetenivaxeiyani, müpaü 
xetemaitü, mexeteütacacu vahesieta 
pütinaque tucari memümiquienicü 
xehamatü. Müpaü xüca xeteyurieca 
xenenevieri pücaꞌanunamieni.
Yaxequeteneyurieca xeꞌiyari 
caxeꞌutatienicü
8 ꞌImatürieca yunaitü 
xequeneyuxevini que 

1 Pecuru 3
xemüteyücühüave, xequeneyuxevini 
ꞌaxeicüa xeyutemamavietü 
xeyuhiverietü nusu, 
xequenivanaquiꞌerieca ꞌivamarixi, 
xequeteneyucanenimayaca, 
xepücaꞌayuꞌeririyani. 
9 ꞌAxa xeteꞌupitüarieme ꞌaxa 
xepücavayurieni. ꞌAxa 
xeteꞌutahüavarieme ꞌaxa 
xepücatevacühüaveni. Masisü 
xequeneutavaviri Cacaüyari 
ꞌaixüa memüꞌitüarienicü püta. 
ꞌAyumieme xeputaꞌinierie, 
xehesie mütinaquenicü ꞌaixüa 
xemüꞌitüarienicü.
  10 Que müꞌane minaquiꞌerimücü 
tucari,
Que müꞌane mixeiyamücü tucari 
ꞌaixüa müꞌane,
Quetihayevani ꞌaxa ꞌutaitü 
yunenicü,
Quetihayevani yutetacü 
cuamanarica ticuxatatü.
  11 Queꞌicuꞌeirieni tita ꞌaxa 
mütiꞌane,
ꞌAixüa quetiyurieneni püta.
Queticuvauni ꞌaixüa 
mütivaxeiyanicü teüteri.
Queyumexüitüaca mücücü.
  12 Tiꞌaitame nivaxeiyani müme 
heiseriemecü yamemütecahu,
Nacaya vaneneviericü 
püꞌayumieme.
ꞌAxa pütivaxeiya müme ꞌaxa 
memüteyurie.
13 Mücü meta, quepaicüsü ꞌaxa 
püxeyurieni xüca xeyuvaüriyani 
hicü xemüyumexüitüacacü 
tita ꞌaixüa mütiꞌane hepaüsita. 
14 Mesü xüca xeteꞌucacucuineni 
heiseriemecü yaxemütecahucü, 
xequeneyutemamavieca 
masi. Xepücavamacarüca, 

484

xepücayuxamurieca. 15 Masi 
yuꞌiyarisie xequeteneuyehüvirieca 
Tiꞌaitame Cürisitu que mütiupasie. 
Yuheyemecü xequenehaꞌarisieca 
xemütiniunicü tita xemütecueviesie 
mieme, yaxeteꞌicühüavetü que 
müꞌane müxetaꞌivaviya. Müpaü 
xetecuxatatü xepücaꞌayuꞌeririyani 
xeicüa, xequeteneuyehüviri 
masi que müꞌane müxetaꞌivaviya, 
16 xeꞌiyari ꞌaixüa ꞌanecacu 
caxetateꞌacacu. Müpaü que 
memütexeniuquima, mücü 
hepaüsita mepüyuteteviyani müme 
memüxeniuquima que xemüteyurie 
ꞌaixüa ꞌanemecü, Cürisitusie 
xeteviyatü que xemüyüa. 17 ꞌAixüa 
caniyümücü xüca xeteꞌucacucuineni 
ꞌaixüa xemüteyuriecü, xücate 
müpaü tinaqueni Cacaüyari, peru 
ꞌaxa xemüteyuriecü pücatixaü.
18 Cürisitutütü xei mieme 
xeicüa caniumüni tita teüteri 
ꞌaxa memüteyurie hepaüsita. 
Que müꞌane heiseriemecü 
yamüticamiecai, mücü caniumüni 
tame heiseriemecü yatemücatecahu 
tahesie mieme, mütasiꞌayeꞌatüanicü 
Cacaüyarisüa. Que mütitevitücai, 
caniumierieni. Yuꞌiyari que 
mürexeiyacai, panutanieritüarie. 
19 Müpaü ꞌanetü ꞌasita caneyani, 
püvarutaxatüa ꞌiyarite 
memanutaxüriyacai. 20 Müme 
meripai mepücayuvaüriyacai 
yamemütecahunicü quepaucua 
Cacaüyari mütaꞌicuevacai 
tiucaꞌenivatü ꞌana Nuhexi 
ꞌamuyeicacaisie, mexi naviya 
veviecai. Mücüsie meyetetü 
yayupaümetü ꞌatahaicatü 
meputavicuei memutihausie. 
21 Mücü ꞌinüari canayani, ꞌüyarica 

485
caniꞌinüaritüni. ꞌÜyaricacü 
xevaiyari xepücahauxina que 
müticuiema, mücücü masi xeꞌiyari 
caxetateꞌacacu xepüyuhüritüa 
Cacaüyari xeꞌeniecacu. Müpaü 
xepüteyuvicueisitüa hicü, 
Quesusi Cürisitu manucuquecü. 
22 Mücü Cacaüyari serieta ꞌapuve 
muyuavisiepai heyaca. Niuqui 
tuayamete heiserie hexeiyamete 
türücariya hexeiyamete yunaitü 
yamepütecahu que maine.
ꞌAixüa xequetenayeꞌatüa que 
xemüteꞌuhüritüarie Cacaüyari 
ꞌimiquierieya hepaüsita
4  ꞌAyumieme, Cürisitu 
yuvaiyarisie que 
mütiucuinixü tahesie mieme, 
xemeta xequeneyuhaꞌaritüaca 
que xemüteyucuinicü, hepaüna 
xeteyumaitü. Tamüsü 
que müꞌane yuvaiyarisie 
mütiucuinixü catiniuhayeva 
ꞌaxa tiyurienetü. 2 ꞌAyumieme 
mexi yuvaiyarisie ꞌuyeica cuxi, 
tiucahiveꞌerietü pücayüaneni, 
teüteri que memüteꞌucahiveꞌerie, 
Cacaüyari que mütinaque püta 
yatiniyurienemücü. 3 Senecatü 
tucari manuyetüasie tucari 
xepühücai yaxemüteyurienicü 
que mütivanaque nuivarite. 
ꞌAxecaniuꞌuvacaitüni 
xerucuyatüvetü, xeteꞌucahiveꞌerietü 
xetarüvetü xeꞌixüaratüvetü 
xecuꞌietüvetü tetexi 
xevarayexeiyatü que mücatitauniva. 
4 Müpaü xemücateyuriecü hicü 
mecanihüxiyaca, xeme vahamatü 
xemücaꞌutananausacü vahepaü 
xeyutatuatü xemütümaiyarienicü. 
ꞌAxa metenicuxatani. 

1 Pecuru 3 ,  4
5 Caneuyevecamücü müme 
niuqui memütaniunicü 
yuhesie mieme quepaucua 
müvataꞌivaviya que müꞌane ꞌamuve 
haꞌarisietü müvataꞌivaviyacü 
memayeyuyuri müquite yunaitü. 
6 ꞌAyumieme teüteri memucui 
mecaniutaxatüarieni hepaüsitana 
niuqui ꞌaixüa manuyünecü, 
memütaꞌivaviyarienicü yuvaiyarisie 
teüteri que memüꞌitüariva, 
yuꞌiyarisie püta memayeyuyurinicü 
Cacaüyari que mürayeyuri.
7 Mücü meta, canayeꞌaniri naitü 
mütiparecü. ꞌAyumieme xetemaivavetü 
xequeneyüaca. ꞌAixüa xequeneyumateni 
xemüyuneneviecacü. 8 Sepa 
naimecü, xequeneyunaquiꞌerieca 
yuheyemecü. Tiyucanaquiꞌeriecacu 
canayeitüarivani vaüca ꞌaxa mütiuyuri. 
9 Yuquita xequeneyunaquiꞌerieca 
niuqui xecaxüatüatü. 10 Cacaüyari 
que mütixepitüa yuxexuime, 
müpaü xequeteneyuparevieca. Que 
xemüteꞌuhüritüarie Cacaüyari 
ꞌimiquierieya hepaüsita mümüire 
hepaüsita, müpaü ꞌaixüa 
xequeteneꞌuximayaca. 11 Xüca 
niucametüni, Cacaüyarisie mieme 
ꞌutaniutü queticuxatani. Xüca 
tiparevivametüni, müpaü 
quetivaparevieca Cacaüyari que 
mütitürücariya. Müpaü xeteyuriecacu, 
Quesusi Cürisitu yatixepitüacacu, 
Cacaüyari visi catinicuxaxasivamücü 
naimecü. Mücü visi queticühüavarüvani, 
türücariya quepitüarieca yuheyemecü. 
ꞌIcü niuqui caniseüyeni.
Cürisitusie tiviyatü que 
mütiyurieni tiucacucuinetü
12 Nenaquiꞌerima, xepücahüxiyaca 
xetaꞌinüasietüvetü sepa 

1 Pecuru 4 ,  5
taicü. Xeꞌiyarixitüariecame 
xepücayuꞌerieca müpaü 
xemüꞌitüarieximecü. 13 Masisü 
que xemüteyuxevi Cürisitumatü, 
xeteꞌucacucuinetü ꞌiya 
mütiucuinixüpaü, mücücü 
xequeneyutemamavieca. Mücü 
meta, xüca müpaü ꞌaneni, cui 
xecaniyutemamaviecacuni 
quepaucua masiücütü 
mayani visi ꞌanetü. 
14 Xüca ꞌaxa xeteꞌutahüavarieni 
Cürisitusüa xemümiemetecü, 
xequeneyutemamavieca, müpaü 
xetemaitü, ꞌIyari visi müꞌane 
xehesie pütiviya, Cacaüyari 
ꞌIyarieya hücütütü. Vahesüa ꞌaxa 
püticuxaxasiva, xehesüa ꞌaixüa 
püticuxaxasiva püta. 15 ꞌAixüa 
pücayüni xüca xevitü xeme 
tiucacucuineni mütiyumemivacü 
mütinavayacü ꞌaxa mütiyurienecü 
maniuvecü. 16 Masi xüca 
tiucacucuineni Cürisitusie 
mütiviyacü, pücayuteviyani. 
Cürisitusüa miemetütü müpaü 
queꞌitüarieni masi, Cacaüyari ꞌaixüa 
müticuxaxasivanicü.
17 Tucari nayeꞌani ꞌivaurica 
müsutüarienicü, Cacaüyari quie 
quiecatari meri temütaꞌinüasienicü. 
Xüca tahesie sutüarieni meri 
ꞌivaurica, quesü meꞌuꞌitüarieni 
müme memücayuvaüriya 
yamemütecahunicü niuqui que 
maine Cacaüyari hepaüsita ꞌaixüa 
manuyüne.
  18 Müme heiseriemecü 
yamemütecahu
Xüca haveri mieme xeicüa 
meꞌutavicueisitüarieni,
Haquevari müme Cacaüyari 
memücaꞌayexeiya,

486

Haquevari müme ꞌaxa 
memüteyurie.
19 ꞌAyumieme müme 
memüteꞌucacucuine müpaü 
mütinaquecü Cacaüyari, müme 
caneuyeveca ꞌaixüa meteyurietü 
memüyuyetuanicü, que müꞌane 
müvarunetüa müvaꞌüviyanicü 
vaꞌiyari. Mücü yacatinicamieni que 
maine.
Cacaüyari muxasimama 
xequenivaꞌüviyani
5  ꞌAyumieme ꞌipaü 
nepütivatuicaniqueyu 
xeꞌuquiyarima. Neta xehepaü 
necaniꞌuquirasitüni, necaniuniere 
Cürisitu tiucuinecu, neta 
neheixeiyatü necanayani 
tita ꞌumüramie visi ꞌanetü que 
temütexeisitüarieni, ꞌayumieme 
nepaine. 2 Cacaüyari muxasimama 
xehesie memüteꞌunaquixü 
xequenivaꞌüviyani. Vaüriyarica 
xecayüatü, xeꞌiyari yaꞌanecacu 
püta xequenivaꞌüviyani 
que mütinaque Cacaüyari. 
Tumini xehiveꞌerietü xeicüa 
xepücayüaca xeteyucuamanatü, 
yaxequeteneyuvaüriyani püta. 
3 Xevamarivecatüatü müme xehesie 
memütenaque xepücayüaca, masi 
ꞌinüari xequenayuyeitüaca muxasi 
vahesie mieme. 4 Quepaucua 
muxasi vahüvemete vaꞌuquiyari 
xeiyarietü mayani, muma 
xecananutimaniyariecuni mücayeive, 
visi xeꞌanenetü xepayeitüarieni.
5 Xeme xemühehecua 
yaxeicüa, que memutiyuane 
ꞌuquiravesixi yaxequetenecahuni. 
Xecaꞌayuꞌeririyatü xequeneyüaca 
yunaime vahepaüsita naimecü.

487
Cacaüyari nivarayeꞌunieca
Müme memüteꞌucaxaniꞌerie,
ꞌAixüa pütiucaꞌiyari püta
Tixaütü memücatehüme vahesie 
mieme.
6 ꞌAyumieme Cacaüyari 
yütürücariyacü xetuicacacu, tixaütü 
xecatehümetütü xequenacüne, 
mücü yemecü tixaü xetehümetüme 
müxeꞌayeitüanicü tucari 
ꞌayeꞌayu. 7 Que xemüteyuꞌiyaritüa, 
xequeteneyetuiri naime, mücü 
xehepaüsita müyuꞌiyaritüacü.
8 Xequeneyumateni 
xequenayeneniereni. Xeneüquixivi 
pücuyeica maye mahivapaü 
ꞌicuvaunetü que müꞌane 
mütacuani Cauyumarietütü. 
9 Xequenayeꞌunieca, 
xequeneyuseiriyani yuri xeteꞌerietü, 
müpaü xetemaitü, caneuyeveca 
yaxeicüa memüteꞌucacucuinenicü 
yunaitü ꞌivamarixi naisarie 
cuiepa. 10 Mücü meta, Cacaüyari 
naimecü ꞌaixüa catiniucaꞌiyarini. 
Mücü canixeꞌutaꞌinieni 
hepaüna visi xeꞌaneneme 
müxeꞌayeitüanicü yuheyemecü 
Cürisitusie xeteviyacacu. Mücüri 

1 Pecuru 5

yapaümexa xetecuineyu 
canixemanesiquitüamücü, 
canixeseiriyamücü, 
canixetürücariyamücü, xequitüa 
mieme tesariya canitaquemücü. 
11 Mücü türücariya quepitüarieca 
yuheyemecü. ꞌIcü niuqui 
caniseüyeni.

Teutüarica
12 Sirivanu taꞌiva yamüticamie 
que nemüticuꞌeriva nesipareviecacu, 
yapaümemecü ꞌipaü 
netinixeꞌutaꞌutüirieni nexetuicatü 
netixehecüatüatü quename yuricü 
ꞌipaü ꞌaixüa tiucaꞌiyari Cacaüyari. 
Mücü ꞌaixüa tiucaꞌiyaricacu xehesie 
mieme xequenetiꞌuca.
13 Müme Vaviruniyatari 
memüyutixexeüriva 
xehepaü memanayexeiyarie 
mecanixevaüritüaca. Nenive 
Maricuxi meta canixevaüritüaca. 
14 Xeteyucanaquiꞌerietü 
xequeneuyuvaüritüaca xeyunaquetü.
Yunaitü Cürisitusie xemüteviya 
xüca xepitüarieca yuꞌiyarisie 
xemücaꞌuximatüariecacü. Müpaü 
xeicüa caniꞌaneni. 

PECURU
Meitanüꞌaxüa Hutarieca Mieme Xapayari

 
Vaürisica
1  Ne Simuni Pecuru Quesusi 
Cürisitusie mieme 
necatiniꞌuximayatametüni 
necaninüꞌaritüni. 
Necanixevaüritüaca xeme 
xemupitüarie yuri xemüteꞌeriecacü 
tahepaü, tacacaüyari 
tasivicueisitüvame Quesusi Cürisitu 
que mütixepitüa heiseriemecü 
yamüticamiecü. 2 Cuini mieme xüca 
ꞌaixüa tiucaꞌiyarini xehesie mieme 
vaücavamecü, xüca xepitüaca 
yuꞌiyarisie xemücaꞌuximatüariecacü, 
que xemüteꞌimate Cacaüyari, 
Quesusi meta Tatiꞌaitüvame.
Hamatüana tepütataxevire 
que mütiꞌane Cacaüyaritütü
3 Mücü Cacaüyaritütü 
mütürücaüyecü, pütasiꞌupitüa 
naime que müreuyevese 
temayeyuyurinicü ꞌaixüa ꞌanemecü 
temüteꞌayexeiyanicü. Müpaü 
tecateniupitüarieni temeitimanicü 
que müꞌane mütasitaꞌini 
visi ꞌanetü marivetü. 4 Müpaü 
müꞌanecü ꞌiya pütasiꞌumi tita 
mütatiutahüavixü temeixeiyanicü 

cuinie rayeꞌarücame mariveme. 
Müpaü pütatiumi, mücücü 
hamatüana xemüyutaxevirecü 
que mütiꞌane Cacaüyaritütü, 
quepaucua xemütavicueni capa 
xeseviximariecacü, cuiepa 
memütama que memüteyusevixima 
memüteꞌucahiveꞌeriecü. 5 Mücü 
ꞌayumiemeyaricü yuri xeteꞌerietü 
cuini mieme xequeneyumexüitüaca 
ꞌaixüa xeꞌanenetü xemayuyeitüanicü. 
ꞌAixüa xeꞌanenetü, tita müreuyevese 
xetematetü xequenacünita. 
6 Yaxetemaitü, xeseseüyetü 
xequenacünita yuꞌiyarisie que 
xemüteyuꞌaitüa. Xeseseüyetü 
que xemüteyuꞌaitüa yuꞌiyarisie, 
yaxeicüa xecayupatatü 
xequenacünita sepa ꞌaxa 
xemüꞌitüarie. Xecayupatatü, 
xeteꞌayexeiyatü xequenacünita. 
7 Xeteꞌayexeiyatü, yuꞌivama 
xevanaquiꞌerietü xequenacünita. 
Yuꞌivama xevanaquiꞌerietü, yeme 
xeteyucanaquiꞌerietü xequenacünita.
8 Müpaü xüca xeteyurieca, 
cuini mieme xüca yaxeteyurieca, 
yacü xeicüa xeteꞌuximayatü 
xepücaꞌayeitüarieni, masi 
pütitixuavere püta que 

488

489
xemüteꞌimate Tatiꞌaitüvame 
Quesusi Cürisitu. 9 Que müꞌane 
müpaü mücaꞌane, mücü ꞌaura 
xeicüa caniniereni, masi 
canacüpeni. Catinatümaiya 
que mütiuꞌitiya, tita meripai 
ꞌaxa mütiuyuri mütiunavaiyari. 
10 ꞌAyumieme neꞌivama masi 
vaüca xequeneyumexüitüaca 
xemitürücariyacü mücü 
ꞌuximayasica para münürecü 
que xemüteꞌutaꞌinierie que 
xemüteꞌanayexeiyarie. Müpaü 
xüca xeteyurieca hasuacu 
xepücaheuyexürieni. 11 Müpaü 
xeteyurietü, yemecü masi 
xecanipitüariecacuni 
xemayeꞌaxüanicü haque 
yuheyemecü müreꞌaita 
Tatiꞌaitüvame Tasivicueisitüvame 
Quesusi Cürisitu.
12 ꞌAyumieme ne sepa 
müpaü xemütemate, ꞌicü 
hepaüsita neheyemecü 
necanixehaꞌeritüvamücü, sepa 
xemutürücariyari tita yuri 
müraine müxeꞌaꞌaxixücü. 
13 Müpaü nepüticuꞌeriva, mexi 
ꞌicü vaisie neyeca püheiserie para 
nemüxeꞌanutahütüanicü müpaü 
xemütehaꞌerivanicü 14 müpaü 
netimaitü, cuitü nepenutihüna ꞌicü 
nevaiyari, que münetiuhecüasitüa 
Tatiꞌaitüvame Quesusi Cürisitu. 
15 Nepünemexüitüa yuheyemecü 
xemüyüvavenicü müpaü 
xemütehaꞌerivanicü neyemieyu.
Tepixei que mütimarive Cürisitu
16 ꞌÜxasi cuamanarica 
mütaveviyasie, mücüsie 
tepücateviyacai tame quepaucua 
temütexeꞌutaxatüa, müpaü 

2 Pecuru 1 ,  2
teꞌutiyuatü que mütitürücaüye 
Tatiꞌaitüvame Quesusi Cürisitu, 
que mütinuani meta. Masi 
tame temunenierixü tepühüme, 
temixeicü que mütimarive 
ꞌiya. 17 Quepaucua Cacaüyari 
mütaꞌuquiyari veꞌeme mixatacai, 
visi ꞌaneme quepaucua mayeitüa, 
quepaucua xevitü mutaniu visi 
ꞌanemesie marivemesie ꞌayevetü 
müpaü ꞌutaitü hesiena mieme, ꞌIcü 
nenive canihücütüni münaquiꞌeriva, 
hepaüsitana nemünaquiꞌa, 
ꞌutaitü, 18 ꞌana tame teniꞌenieni 
ꞌutaniucacacu taheima, quepaucua 
hamatüana temuꞌuvacai yemurisie 
Cacaüyarisie mieme müpasiecaisie.
19 Mücü meta, tita masi 
vaüca mütiseꞌi tecanexeiyanita 
texaxatamete vaniuquitüme. ꞌAixüa 
xepüteyurie xüca xeꞌiꞌenieca. 
Macuyüvisie mühecüariviepaü 
caniꞌaneni. Xepiꞌenieca mexi 
cacatarive, tuxacüta mieme 
xurave mexi caꞌatineve xeꞌiyarisie. 
20 Yemecü peuyevese müpaü 
xemütemaicacü, texaxatamete 
vaniuqui naitü ꞌutüarica xapayarisie 
müreꞌuxa, tevi pücayüve yücümana 
mihecüatanicü. 21 Mücü niuqui 
quepaucua munua, tevi müpaü 
mütinaquecaicü xeicüa hasuacu 
pücaꞌatüarie. Masi püꞌatüarie 
ꞌIyari Mütiyupata vacuyuitüvacacu 
teüteri memüpasiecai. Müme 
yametenicuxatacaitüni 
Cacaüyarisüa miemecü.
Müme texaxatamete teꞌüquitamete 
memüyuterüva peru memücahüme 
(Cura 4 ‑13)
2  Hipatü texaxatamete 
memüyuterüvacai 

2 Pecuru 2
peru memücahümetücai 
meripai mepanucuꞌui teüteri 
vasata. Yaxeicüata hicü xeme 
xesata hipatü teꞌüquitamete 
mepüyuterüvani, peru mücü 
mepücahümetünita. Niuqui 
mecaniꞌatüacuni ꞌavie cümana 
teüteri memütatümaiyarienicü 
yücü manuyünecü. ꞌAsita 
mepüyucuꞌimavani, müpaü 
meꞌutiyuatü quename mecaꞌimate 
yucusiyari que müꞌane 
müvaruxünaxü müvarunanai. 
Yapaucua meyutümaiyatü 
menayuyeitüacuni. 2 Yumüiretü 
vahesie mecateniviyacuni vahepaü 
memüyutatuanicü merucuyatüvetü 
xeicüa. Müme vacümana, tita yuri 
müraine huyeyari püseviximarieca 
ꞌaxa ticuxaxasivacacu hepaüsitana. 
3 Pinite metehiveꞌerietü, yacü xeicüa 
meꞌutiniutü xecümana mepüteꞌivani. 
Sepa meripai ꞌamemuꞌuva, 
xüanacüa pücayüane ꞌisücame 
ꞌarique müvatahüave, que müꞌane 
müvacaꞌuna pücacusu.
4 Camüsü, Cacaüyari 
pücavaruhayevaxü ꞌasita niuqui 
tuayamete taheima miemete 
ꞌaxa memüteꞌuyuri. Masi 
püvayetua tatacuri müvaxuavesie 
memütaꞌüviyarienicü meucatevasie 
müvatiyüvisie mexi cavatahüavive 
ꞌisücame. 5 Pücavaruhayevaxüta 
cuiepa memütama meripai 
miemete, masi pitaꞌüviyaxü 
Nuhexi ꞌatahutame vahamame. 
Mücü pütixaxatametücai 
mütivacuxaxatüvacai heiseriemecü 
yamemütecahunicü. Pitaꞌüviyaxü 
Cacaüyari, peru püvarutihausitüa 
cuiepa memütama Cacaüyari 
memücaꞌayexeiyacaicü. 6 Mücü 

490

meta, tatacuri nivarupitüani 
memücaꞌunarienicü Surumasie 
Cumuxasie quiecatari, naxi 
nayeitüani vaquiecarite. 
ꞌInüari nivarayeitüani, müme 
ꞌarique ꞌamemuꞌuvaniquecai 
Cacaüyari mecaꞌayexeiyatü 
memüvaraꞌerivanicü que 
memüteꞌanayecü. 7 Siepüre tevi 
heiseriemecü yamüticamiecai 
niutavicueisitüani Ruti 
titevacame. Mücü cuinie 
tiniutiꞌuxitüarivacaitüni, ꞌinüari 
sanamete que memüteꞌuꞌuvacai 
merucuyatüvetü. 8 Mücü 
heiseriemecü yacatinicamiecaitüni, 
peru que mütinierecai que 
mütiꞌenacai mexi vasata 
ꞌayecatei, tucaricü yuꞌiyarisie 
püꞌuximatüariecai vaxeiyatü 
que memüteyuriecai ꞌinüari 
memüsanacaicü. 9 Caniyüveni 
Tiꞌaitame müvatavicueisitüanicü 
müme Cacaüyari memayexeiya 
quepaucua memütaꞌinüasie. 
Püyüveta müme heiseriemecü 
yamemücatecahu müvataꞌüviyacü 
vaꞌuximatüatü, ꞌisücame ꞌarique 
müvataꞌivaviyacü.
10 Müme masi püvaquema, 
müme ꞌamemuꞌuva yuvaiyarisie 
meteviyatü, meteꞌucahiveꞌerietü 
memüseviximarienicü, 
meꞌixaniꞌerietü que müꞌane 
tiꞌaitame mühücü. Mümeri 
mepücayucuerivayurie, 
masi yuhesie mieme xeicüa 
mepüyutatua. Mepücamama sepa 
memüvasevixima mamarivavemete 
ꞌaxa meꞌutiyuatü. 11 Taheima 
miemete niuqui tuayamete 
sepa masi cuini mieme 
memümamarivave meyüvavetü 

491
metürücavitü, peru müme 
mepücavasevixima quepaucua 
yamemutiyua, mevaxanetatü müya 
memüꞌanene Tiꞌaitame hüxie.
12 Müme tatevama 
memücateꞌuꞌiyari vahepaü 
meꞌanenetü, yücümana xeicüa 
mepüteꞌuꞌiyari, mepütinunuiva 
memütiviyarienicü 
memücuiꞌivacü xeicüa, müme 
ꞌaxa meꞌutiyuatü mepisevixima 
tita ꞌasimemücatemate hepaüsita. 
Mericüte, tatevama vahepaü 
mepütatümaiyarieni müme. 13 ꞌAxa 
meꞌitüarietü yamepütepiniyarieni 
ꞌaxa memüvaruyuricü hipame. 
Naquiꞌeriya mepüꞌerie hecüta 
merucuyatüvetü müme. 
Mepüyusevixima mepüyuyüriya 
sepa xehamatü memütecuaꞌa xeicüa, 
memünaquiꞌacü meteꞌirümatüvetü.
14 Yühüxicü ꞌucaravesixi 
memüvacuvautüvenicü püvanaque 
xeicüa memüvacumaüvanicü sepa 
hipame vaꞌüitama. Mepücatehayeva 
metecuvautüvetü ꞌaxa que 
memüteyurienicü. Mepütevaꞌirüviya 
mepüvaviya müme vaꞌiyari 
mücaseseꞌi. Müme masi 
yuꞌiyarisie mepüꞌiyamate hipame 
vapinite memütehiveꞌeriecacü. 
Vahesie pütinaque ꞌaxa 
memütetahüavarienicü para 
ꞌaxa memüꞌitüarienicü. 15 Huye 
meꞌucuꞌeirieca müxeuraüye, 
meneuyexürieni. Varami Vehuri 
nuꞌaya huyetana meniuyune 
masi. Mücü pihiveꞌeriecai 
tita mütiꞌivaniquecai sepa 
mücaheiseriecai, 16 peru 
niutatierieni ꞌinüari mütisanacaicü. 
Puxuri sepa memücaniuvave 
tevi niuquieyacü tiuniutü 

2 Pecuru 2
puxu caninena tixaxatame que 
mütiyurienecai cayumaitü.
17 Mümetütü haixapaü 
mecaniꞌaneneni peru 
memayevavaqui. ꞌAüxipaü 
mecaniꞌaneneni teücacü 
müꞌequetücapaü. Yüriya cui müyüvi 
vahesie mieme caniꞌüviyariecamücü. 
18 Marivemecü que memütecuxata 
peru yacü xeicüa meꞌutiyuatü, 
mepütevaꞌirüviya mepüvaviya 
müme haveri mieme memutavicuei, 
teüteri memeuyexürie vahepaü 
ꞌamemuꞌuvacai. Mepütevaꞌirüviya 
mevahiveꞌericasitüatü, teüteri 
yuvaiyarisie meteviyatü que 
memüteꞌucahiveꞌerie, para 
memürucuyatüvenicü xeicüa. 
19 Müpaü mepütevacuxaxatüva 
quename vaniu meyüvaveni 
memüyunüꞌacacü yücümana 
meꞌutiyuatü, peru mümetütü 
müya memutiyua masi yemecü 
vaüriyarica mepüteꞌuximaya tita 
mütipüpünisie miemecü. Tita 
müreꞌiva tevi, mücüsie mieme 
vaüriyarica catiniꞌuximayacamücü. 
20 Müme memutavicuei 
mepüteꞌuhayevaxü que 
memüteyusevixima cuiepa 
memütama, memeitimacü 
Tiꞌaitame Tiyuvicueisitüvame 
Quesusi Cürisitu, peru müme 
xüca meꞌaꞌivarieni tavari 
meꞌuviniyarietü meripaipaü, 
ꞌimatürieca masi yemecü ꞌaxa 
meꞌitüarietüvetü menacünicuni, 
memücaꞌitüarietüvecaipaü 
matüaripai. 
21 Masi ꞌaixüa püyüniqueyu 
xüca mecaheitimanique 
huye que müꞌanesie ꞌuyeicatü 
heiseriemecü yamüticamienicü, 

2 Pecuru 2 ,  3
peru ꞌaixüa pücayüniqueyu 
xüca meꞌucunuaxüanique 
meheitimaime, meꞌicuꞌeirieme 
ꞌaisica memüyetuiriyari müpasie 
Cacaüyarisie mieme. 22 Müpaü 
meniuyüni, mücü xasica que 
maine, Sücü pucunua yuhayari 
müticuanicü. Mücü meta, 
ꞌUcaꞌüyarieca tuixu niucunuani 
hutarieca müyutahaxumanicü. Yuri 
paine xasica.
Tucari payeꞌani quepaucua 
Tiꞌaitame munuani
3  Hicüri nenaquiꞌerima ꞌicü 
pühücü hutarieca mieme xapa 
nemutavevie nemüxeꞌutaꞌutüirie. 
ꞌIcüsie mieme ꞌiyasie mieme 
yanepütixeꞌutaxatüa tita 
xemütehaꞌeriva, nexeꞌanutahütüatü 
nexeꞌiyaritüatü xeꞌiyari 
müyuxevicü 2 xemeꞌerivanicü 
que memutiyuanecai 
texaxatamete Cacaüyarisie mieme 
memüpasiecai, yacatiyüvecacu 
cuxi, xemeꞌerivanicüta Tiꞌaitame 
tiyuvicueisitüvame que mütiꞌaitacai 
müme memenüꞌarie xehesüa que 
memütexecuxaxatüvacai.
3 Yemecü peuyevese 
müpaü xemütemaicacü, 
tucari taparirümecacu 
teyunanaimavamete 
mecanitixuavericuni. 
ꞌAmeniuꞌuvacuni que 
memüteꞌucahiveꞌerie xeicüa 
4 müpaü meꞌutiyuatü, Haquevasü 
pücaꞌayeꞌave cuxi mücü que mutayü 
quename nuani. Taꞌuquiyarima 
memeucusixüapai hicüque, naitü 
yaxeicüa ꞌanetü ꞌacanitamaca que 
mütiꞌanecai sutüapai quepaucua 
munetüarie, meꞌutiyuatü. 5 Müpaü 

492
meꞌutiyuatü, mepüyuvaüriya müpaü 
memütehatümaiyacü, Cacaüyari 
yaꞌutayücu muyuavi matüaripai 
ꞌapuyemacai, cuie meta hapa pune, 
putaveviya hacü. 6 Mücücüta ꞌana 
miemete cuiepa memütamacai 
mecaniutatümaiyarieni ha 
ꞌutahünecu. 7 Mücü müpaü 
mutayücüta, hicü mieme muyuavi 
cuie niꞌüviyarieca mütataiyarienicü, 
tucari ꞌayeꞌayu quepaucua 
teüteri memücaheyexeiya 
Cacaüyari memütaꞌivaviyarieni 
memütatümaiyarieni.
8 Müpaü xeicüa 
xepücatehetütümaiyani xeme 
nenaquiꞌerima, Tiꞌaitame que 
mütixeiya, xei tucari xei miriyari 
viyaripaü caniꞌaneni, xei miriyari 
viyari meta xei tucaripaü püꞌane. 
9 Tiꞌaitame ꞌereutevitü pücayüane 
yuniuqui hepaüsita que mutayü 
quename müpaü tiyurieni, sepa 
hipatü caheyeꞌatüaveme memüꞌerie. 
Masi pücavaüripie ꞌemüreuterecü 
xecuevietü xeme. Pücayuvaüriya 
teüteri memütatümaiyarienicü 
ni xevitü, masi püyuvaüriya 
yunaitü memayeꞌaxüanicü 
para memütehayevanicü que 
memüteyuriecai.
10 Peru tucari canayeꞌamücü 
quepaucua Tiꞌaitame munuani, 
tinavayame müꞌaxepaü yüvicüta. 
ꞌAna muyuavi canitayeimücü carima 
ꞌutayuanecacu, titacü mütiutiveviva 
naitü canicumaveriyariemücü taicü. 
Cuie, tita meta cuiepa memütama 
memüteꞌutivevie, naitü masiücütü 
catinayeimücü.
11 Mericüte, naitü müpaü xüca 
tiucumaveriyarieni, quepaü 
reuyevese que xemüꞌanenenicü 

493
xeme, naimecü xepasietü 
Cacaüyarisie mieme que 
xemüteꞌuꞌuva, xeheyexeiyatü, 
12 xeꞌicuevietü mücü tucari, 
xeꞌimexüitüatü cuitüva 
mayeꞌanicü para Cacaüyari 
munuanicü. ꞌAnasü muyuavi 
tanaꞌiyarieme pütaxüsitüarieni, 
titacü mütiutiveviva naitü 
canitavesitüarimücü taicü. 13 Mücü 
meta, tame tecanicuevieca 
muyuavi mühecua cuie mühecua, 
mücü que mütatiutahüavixü. 
Mana quiecatari heiseriemecü 
yamecateniyuriecacuni.
14 ꞌAyumieme nenaquiꞌerima, 
xemicueviecü müya ꞌaneme, 
xequeneyumexüitüaca mücü 
xetaꞌivaviyame müxexeiyacü 
xecaseviximariecame 
xecayüyüvime ꞌaixüa 
xeteyuxeiyacame püta. 
15 Tatiꞌaitüvame que müreuterive 
tiucaꞌenivatü, tucari xehüme 
xequeneyuꞌerieca para 
xemütavicueisitüarienicü. Taꞌiva 
Papuru teminaquiꞌeri yaxeicüa 

2 Pecuru 3
ꞌutaitü catinixeꞌutiꞌutüirieni, que 
mütipitüarie müpaü mütimaivenicü. 
16 Naime xapasie yaxeicüa paine 
ꞌicü xatatü. Xapateyasie niuqui 
canixuaveni mücuanive. Müme 
ꞌasimemücateyüꞌüquitüavave 
memücaseseüye meneitatunani 
niuquieya, yaxeicüa que 
memüteꞌituna ꞌutüarica hipame. 
Peru müpaü meteyurietü yücümana 
mepüyutatümaiya xeicüa.
17 Mericüsü nenaquiꞌerima, 
müpaü xepütemate 
yacatiyüvecacu cuxi. ꞌAyumieme 
xequeneyucuerivayurieca capa 
xecaseseüyetü xeꞌacünecü, ꞌinüari 
sanamete metexeꞌirüviyacacu 
que memüteheuyexürie müme. 
18 Masisü xequenevevereni 
vaücava masi ꞌaixüa xeteꞌuꞌiyaritü 
xemacünirümenicü, xeꞌimatetü 
xemacünirümenicü Tatiꞌaitüvame 
Tasivicueisitüvame Quesusi Cürisitu. 
Mücü veꞌemecü quecuxaxasivani 
hicü, tucari mücaxüve mexi 
caꞌayeꞌave. Müpaü xeicüa 
caniꞌaneni. 

VANI
Meitanüꞌaxüa Mexüacame Xapayari

 

Niuqui tucari tiyupitüvame 
hepaüsita
1  Tita matüaripai mütimieme, 
tita temüteꞌuꞌenie, tita 
temüteꞌuxei tahüxicü, tita 
temütexeiyacai, tita tamamacü 
temüteꞌumayüa, mücü 
tecanixecuxaxatüvani niuqui 
tucari tiyupitüvame hepaüsita. 
2 Tucari masiücütü nayani. Tame 
tecanixeiya, tecanihecüatani, 
tetenixeꞌutaxatüani mücü tucari 
mücaxüve hepaüsita. Mücü 
yuꞌuquiyari caniteütacaitüni, 
tepuxeisitüarie tame. 3 Tita 
temüteꞌuxei, tita temüteꞌuꞌenie, 
mücü tecanixecuxaxatüvani xemeta 
tanaitü temütaxevinicü. Que 
temütetaxevi tame, taꞌuquiyarimatü 
tepütaxevi nuꞌayamatüta Quesusi 
Cürisitumatü tepütaxevi. 4 ꞌIpaü 
tecateniuꞌutüani xemayeꞌaxüanicü 
xeyutemamavietü.
Cacaüyari hecüariyapaü caniꞌaneni
5 ꞌIpaü panuyüne niuqui 
hesüana mümieme temiꞌenie 
temüxecuxaxatüva. Cacaüyari 
hecüariyapaü caniꞌaneni, yüriya 

pumave hesiena haquevasü. 6 Xüca 
yateꞌutiyuani quename hamatüana 
tetaxevi, yüvipa xüca teꞌuꞌuvani, 
tepüteꞌitava, yuri yatepücatecahu. 
7 Masisü hecüaripa xüca teꞌuꞌuvani 
ꞌiya hecüaripa macavepaü, tanaitü 
tecanitaxevicacuni. Mücü meta, 
Quesusi Cacaüyari münuꞌaya 
xuriyaya naime ꞌaxa temüteyurie 
cataniꞌitirieca.
8 Xüca yateꞌutiyuani quename 
tita ꞌaxa mütiꞌane tecatehexeiya, 
tacümana tepeutayexürüva, tita 
yuri müraine tahesie pumave. 
9 Me xüca teꞌitahecüata tita ꞌaxa 
temüteꞌuyuri, ꞌiya que maine 
yapüticamie, que mütiheiserie 
yapütiyuriene, tita ꞌaxa 
temüteꞌuyuri pütareuyehüvirieni, 
cataniꞌitirieca naime mücatiheiserie. 
10 Xüca yateꞌutiyuani quename ꞌaxa 
tecateyurievave, mücü tiꞌitavame 
tenayeitüvani, niuquieya tahesie 
pumave.
Cürisitu tahesie mieme pütaniuni
2  Nenivema ꞌicü nepüxeꞌutüirie 
ꞌaxa xemücateyuriecacü. Me 
xüca ꞌaxa tiuyurieni xevitü, tame 
tepeixeiya que müꞌane tahesie 

494

495
mieme mütaniuni yuꞌuquiyari 
hüxie, Quesusi Cürisitu 
hücütütü que mütiheiserie 
yamütiyuriene. 2 ꞌIya canihücütüni 
que müꞌane ꞌaixüa mütiuyuri 
ꞌaixüa temütexeiyariecacü tame 
ꞌaxa temüteyurie. Tita tame 
temüteyuriecü xeicüa pücaꞌuyü, 
masi yunaitü cuiepa memütama 
vahesie mieme puyü.
3 Xüca yatetecahuni que 
mütiꞌaita, müpaü tecatenimaica 
temeitima. 4 Que müꞌane ne 
nemeitima maine, yacaticamietü 
que mütiꞌaita, mücü tiniꞌitavani, 
tita yuri müraine hesiena pumave. 
5 Que müꞌane yamüticamie ꞌiya 
niuquieyasie, yuricü mücü 
nayeꞌani tiyucanaquiꞌerietü 
Cacaüyaripaü. ꞌIpaü tecatenimaica 
hesiena temüteviya. 6 Que müꞌane 
hesiena tiviyatü ꞌemuyeica maine, 
caneuyeveca hepaüna müyüaneni 
ꞌiya müyüanecaipaü.
ꞌAisica hecuame
7 Nenaquiꞌerima, hecuamecü 
netixeꞌaitüatü nepücatixeꞌutüiri. 
ꞌAisica meripai canimiemetüni 
püta matüaripai xemeixeiya. 
ꞌIcü ꞌaisica meripai mümieme, 
niuqui canihücütüni matüaripai 
xemeiꞌenie. 8 Mesüte hecuamecü 
netixeꞌaitüatü netinixeꞌutüirieca, 
tita yuri müraine ꞌiya hepaüsita 
xehepaüsitata, yüriya 
macuyeiximecü, tita yuricü 
mütihecüariya mühecüariyacüri.
9 Que müꞌane hecüaripa muyeica 
maine, yuꞌiva muꞌuxie, mücü 
yüvipa cuxi caniuyeicani. 10 Que 
müꞌane yuꞌiva münaquiꞌerie 
hecüaripa caniuveni, 

1 Vani 2
pücatiquetamüre yücümana. 
11 Que müꞌane yuꞌiva muꞌuxie 
yüvipa caniuveni, yüvipa tiuyeica, 
ꞌasipücatimate que mütimie yüriya 
mecüpiriyacü.
12 Nenivema nepütixeꞌutüirie 
tita ꞌaxa xemüteꞌuyuri 
xemüteuyehüviyariecü ꞌiyasüa 
xemümiemetecü. 13 Xeme 
xemüvaꞌuquiyarima nepütixeꞌutüirie 
xemeitimacü ꞌiya matüaripai 
ꞌamuyeica. ꞌUquisi nepütixeꞌutüirie 
xemeꞌivaxücü ꞌiya ꞌaxa mütiyuriene.
Türi nepütixeꞌutaꞌutüiri 
yuꞌuquiyari xemetimacü. 14 Xeme 
xemüvaꞌuquiyarima nepütixeꞌutaꞌutüiri 
xemeitimacü ꞌiya matüaripai 
ꞌamuyeica. ꞌUquisi nepütixeꞌutaꞌutüiri 
xemütürücavicü, Cacaüyari niuquieya 
xehesie mütiviyacü, ꞌiya ꞌaxa 
mütiyuriene xemaꞌivaxücü.
15 Tita cuiepa mütimieme 
xepücatenaquiꞌerieca. 
Quepaümetü cuiepa mütixuave 
xepücatenaquiꞌerieca. Tita cuiepa 
mütimieme xüca tinaquiꞌerieca, 
haquevasü yuꞌuquiyari pücanaquiꞌerie. 
16 Tamüsü naitü cuiepa mütixuave, 
tevitütü tita mütihiveꞌerie, tita 
yühüxicü mütihiveꞌerie, yacü 
xeicüa que mütiyucataveꞌerie yupini 
hepaüsita, mücü taꞌuquiyarisüa 
pücatimieme, mücü cuiepa pütimieme 
püta. 17 ꞌIcü cuie canacuyeiximeni. Tita 
cuiepa memütama memütehiveꞌeri 
canacuyeiximenita. Masi que 
müꞌane yamüticamie que mütinaque 
Cacaüyari, mücü caniyuhayevani 
yuheyemecü.
Que müꞌane Cürisitu mayeꞌunie
18 Neuxei türi, hicü tucari 
canayeꞌaniri quepaucua mütapare. 

1 Vani 2 ,  3
Que xemüteꞌenanacai quename 
xevitü ꞌuhamie Cürisitu ꞌayeꞌunietü, 
hicütütüri yumüiretü Cürisitu 
memayeꞌunie mecanixuaveni. 
ꞌAyumieme tepütemate tucari 
mayeꞌa quepaucua mütapare. 
19 Tasata mepayecü, masiri tahesüa 
mepücamiemetetücai. Xüca 
tahesüa memiemetetücaitünique, 
tahamatü mepuyuhayevaqueyu. 
Mecanayecünesüari 
memümasiücünicü tahesüa 
memücamiemetecü.
20 Mücü müpasie heiserie 
canixeꞌupitüani, yunaitü 
xepütemate. 21 Nepücatixeꞌutiꞌutüiri 
tita yuri müraine xemücamatecü, 
tita yuri müraine xemümatecü 
püta nepütixeꞌutiꞌutüiri, naitü 
ꞌitarica yurisie mücaꞌayeneica 
xemütematecü.
22 Quepai pütiꞌitava. Que 
müꞌane müyuhecüata müpaü 
ꞌutaitü quename Quesusi heiserie 
cahexeiya Cürisitutütü, mücüri 
catiniꞌitavani. Que müꞌane 
müyuhecüata ꞌuquiyarieya 
cahexeiyatü ni nuꞌayata, mücü 
Cürisitu mayeꞌunie canihücütüni. 
23 Yunaitü nuꞌaya mecahexeiyatü 
memüyuhecüata, ꞌuquiyarieyata 
mepücahexeiya. Que müꞌane ꞌiya 
nuꞌaya hexeiyatü muyuhecüata, 
mücü ꞌuquiyarieyata canexeiyani.
24 Xeme tita xemüteꞌenie 
matüaripai, xehesie tiviyatü 
queyuhayevani. Xüca xehesie 
tiviyatü yuhayevani tita matüaripai 
xemüteꞌenie, xemerita nuꞌayasie 
ꞌuquiyarieyasieta xeteviyatü 
xecaniyuhayevacuni. 25 Tucari 
mücaxüve canihücütüni tita ꞌiya 
mütatiutahüavixü temeixeiyanicü.

496

26 ꞌIcü ꞌipaü nepütixeꞌuꞌutüiri 
memüxeheuyexürüva vahepaüsita. 
27 Xemeri heiserie que mütixeꞌupitüa 
ꞌiya, mücü heiserie xemexeiya 
xehesie tiviyatü caniyuhayeva. 
Tixaü xeime xepücaheuyehüva 
mütixetiꞌüquitüanicü. Mücü heiserie 
xemupitüarie ꞌiyasüa mieme 
mütixeꞌüquitüapaü naime hepaüsita, 
yuri mainepaü, mücatiꞌitavapaü, 
mütixeꞌutiꞌüquitüapaü, 
müpaü hesiena xeteviyatü 
xequeneyuhayeva.
28 Hicüsüari nenivema hesiena 
xeteviyatü xequeneyuhayeva. Xüca 
müpaü xeteyurieca, quepaucua 
masiücütü mayani ꞌiya, ꞌaixüa 
tepütetamaica tecatateteviyatü 
hüxiena quepaucua munuani. 29 Xüca 
xetemaica ꞌiya yamütiyuriene que 
mütiheiserie, xequetenemaica 
yunaitü yamemüteyurie que 
mütiheiserie hesiena memüyecü.
Cacaüyari nivemama
3  Neuxei taꞌuquiyari que 
tatinaquiꞌerie. Mücücü 
Cacaüyari nivemama teputaterüvari, 
nivemama tepühüme. ꞌAyumieme 
cuiepa memütama mepücatasimate 
memücaheitimaivavecaicü ꞌiya. 
2 Nenaquiꞌerima hicütütüri 
Cacaüyari tecaninivemamatüni. 
Tixaü cuxi pücamasiücü que 
temüꞌaneneni. Müpaü tepütemate, 
quepaucua masiücütü mayani 
Cürisitu, mücü que müꞌane, 
hepaüna tepüꞌaneneni, teꞌixeiyatü 
mücü que müꞌane. 3 Yunaitü 
ꞌipaü memüteꞌicuevi mepuyuꞌitie 
yücümana ꞌiya que mütiꞌitiyapaü.
4 Yunaitü ꞌaxa memüteyurie ꞌaisica 
menitisanani. Tita ꞌaxa mütiꞌane 

497
ꞌaisica saname canihücütüni. 5 Xeme 
müpaü xepütemate ꞌiya masiücütü 
matüacü mütasinavairienicü 
tita ꞌaxa temüteyurie. Tita ꞌaxa 
mütiꞌane pumave hesiena. 
6 Yunaitü hesiena memüteviya 
ꞌaxa mepücateyurie. Yunaitü ꞌaxa 
memüteyurie mepücaꞌixeiyavave 
mepücaheitimaivave. 
7 Nenivema xüca tüma xevitü 
caxeheuyexürienique. Que müꞌane 
yamütiyuriene que mütiheiserie, 
mücü heiserie canexeiyani ꞌiya 
heiserie mexeiyapaü. 8 Que müꞌane 
ꞌaxa mütiyuriene Cauyumariesüa 
canimiemetüni, Cauyumarie 
ꞌaxa mütiyurienecü matüaripai. 
Cacaüyari nuꞌaya ꞌayumieme 
masiücütü nayani mitaꞌunacü 
Cauyumarie tita mütiyuriene.
9 Yunaitü Cacaüyarisie memüyecü 
ꞌaxa mepücateyurie ꞌiya ꞌimüarieya 
vahesie müyuhayevacü. ꞌAxa 
memüteyurieni mepücayüvave 
Cacaüyarisie memüyecücü. 
10 ꞌIpaü mepütemasiücü Cacaüyari 
nivemama Cauyumarie nivemama. 
Yunaitü yamemücateyurie 
que mütiheiserie, que müꞌane 
yuꞌiva mücanaquiꞌerieta, mücü 
Cacaüyarisüa mepücamiemete.
Xequeneyunaquiꞌerieca yunaitü
11 Müpaü canaineni niuqui 
matüaripai xemiꞌenie. Tanaitü 
tepütanaquiꞌerieca paine. 
12 Cainipaü tepücayüaca. 
ꞌIya ꞌaxa mütiyurienesüa 
canimiemetücaitüni, yumuta 
caniumieni. Titayari timi. Tita 
mütiyurienecai ꞌaxa mütiꞌanecaicü, 
mutaya tita mütiyurienecai 
müheiseriecaicü.

1 Vani 3
13 Neꞌivama xepücahüxiyaca 
xüca cuiepa memütama 
mexeꞌuxieca. 14 Tame 
taꞌivamarixi temüvanaquiꞌeriecü 
ꞌayumieme tepütemate 
temütapataxü tecamüquitetütüri 
teꞌayeyuyuritü püta. Que müꞌane 
mücatiyucanaquiꞌerie müquitü 
ꞌapuyeica cuxi. 15 Yunaitü yuꞌivama 
memüvaꞌuxie teyumemivamete 
mecanihümetüni. Xeme xepütemate 
tiyumemivame yücümana 
tucari mücaxüve pücahexeiya. 
16 ꞌIcücü tepeitama naquiꞌeriya, 
ꞌiya tahesie mieme yutucari 
müyetuacü. Caneuyeveca tameta 
taꞌivama vahesie mieme tatucari 
temüyetuani. 17 Que müꞌane yupini 
cuiepa timieme mürexeiya, mixeiya 
yuꞌiva reuyehüacame, xüca yuꞌiyari 
ꞌanunaca hepaüsitana, queri 
tinaquiꞌerieca Cacaüyari. 18 Neuxei 
nenivema tepücatanaquiꞌerieca 
niuquicü xeicüa yacü xeicüa. Que 
temüteyurie püta yuricü püta 
tepütanaquiꞌerieca.
ꞌAixüa tepütemaica Cacaüyari hüxie
19 Müpaü tetenimaicacuni tita 
yuri mürainesie temümiemetecü. 
Cacaüyari hüxie müpaü taꞌiyari 
tepütenütüaca 20 xüca taꞌiyari 
tasiꞌutatieni. Tita taꞌiyari 
mücatimate Cacaüyari püta 
catinimaica, naime pütimate. 
21 Nenaquiꞌerima taꞌiyari xüca 
catasiꞌutatieni ꞌaixüa tepütemaica 
Cacaüyari hüxie, 22 naime 
temitavaviricü tepütanaquiꞌeri 
yatemütecahucü que mütiꞌaita, tita 
mütinaque yatemüteyuriecü. 23 ꞌIpaü 
catiniꞌaitani, yuri temütetaꞌerienicü 
que müꞌane Cacaüyari nuꞌaya 

1 Vani 3 ,  4
mühücüsie Quesusi Cürisitusie, 
temütanaquiꞌeriecacü tanaitü 
mücü que mütatiuꞌaitüa. 24 Que 
müꞌane yamüticamie que mütiꞌaita, 
Cacaüyarisie tiviyatü puyuhayeva, 
Cacaüyarita hesiena tiviyatü 
tiyuhayeva. ꞌIpaü tecatenimaica 
tahesie tiviyatü muyuhayeva, 
yuꞌiyari mütasiꞌumicü.
ꞌIyari yuri maine, ꞌiyari 
meuyuyehüpa
4  Nenaquiꞌerima 
yunaime ꞌiyarite 
yuri xepücatevaꞌeririeca. 
Xequeteneutaꞌinüataxüa ꞌiyarite 
masi, siparasü xüca Cacaüyarisüa 
memiemetetüni. Yumüiretü 
yacü xeicüa texaxatamete 
meneutayeixüani cuiepa. 2 ꞌIpaü 
xepüteheitimani Cacaüyari ꞌIyarieya. 
Yunaitü ꞌiyarite memüyuhecüata 
Quesusi Cürisitusie tevi matüasie 
meteviyatü, müme Cacaüyarisüa 
mecanimiemetetüni. 3 Yunaitü 
ꞌiyarite memücayuhecüata 
Quesusisie meteviyatü Cacaüyarisüa 
mepücamiemete. Mücü Cürisitu 
muꞌuxiesüa mecanimiemetetüni. 
Xeme xepuꞌenana quename ꞌuhamie, 
hicüri cuiepa caniuyeicani.
4 Nenivema xeme Cacaüyarisüa 
xecanimiemetetüni, xepüvaraꞌivaxü. 
ꞌIya xehesie mütiviya 
canitürücaüyeni. Mücü cuiepa 
memütama vahesie mütiviya masi 
pücatürücaüye ꞌiyapaü. 5 Müme 
cuiepa mecanimiemetetüni. 
ꞌAyumieme cuiepa mieme 
metenicuxatani, ꞌayumieme cuiepa 
memütama mecanivaꞌenieca. 
6 Tamesü Cacaüyarisüa 
tecanimiemetetüni. Que müꞌane 

498
Cacaüyari mümate cataniꞌenieca. 
Que müꞌane Cacaüyarisüa 
mücamieme pücatasiꞌenie. ꞌIcücü 
tepüvamate ꞌiyari yuri maine ꞌiyari 
meuyuyehüpa.
Cacaüyari catiniyucanaquiꞌerieca
7 Camüsü nenaquiꞌerima 
tepütanaquiꞌerieca tanaitü. 
Naquiꞌeriya Cacaüyarisüa 
canimiemetüni. Yunaitü 
memüteyucanaquiꞌeri 
Cacaüyarisie mecaniyecüne, 
Cacaüyari mecanimaica. 8 Que 
müꞌane mücatiyucanaquiꞌeri 
Cacaüyari pücahetimaive 
Cacaüyari mütiyucanaquiꞌeriecü. 
9 ꞌIcücü tahesie masiücütü nayani 
Cacaüyari que mütatinaquiꞌeri, 
Cacaüyari yunive muyuxevi 
meyenüꞌacü cuiepa, mücücü 
temayeyuyurinicü. 10 Müpaü 
caniꞌaneni naquiꞌeriya. Tameri 
tepücaꞌinaquiꞌeriecai Cacaüyari. 
Mücü püta pütasinaquiꞌeriecai, 
yunive reyenüꞌa ꞌaixüa miyurienicü 
ꞌaixüa temütexeiyarienicü tame ꞌaxa 
temüteyurie.
11 Nenaquiꞌerima Cacaüyari 
xüca müpaü tatinaquiꞌeriecaitüni, 
caneuyeveca tameta müpaü 
temütetanaquiꞌeriecacü tanaitü. 
12 Xevitü pücaꞌixeiyave Cacaüyari 
hasuacua. Xüca tetanaquiꞌerieca 
tanaitü, Cacaüyari tahesie 
tiviyatü caniyuhayeva. Mücü que 
mütiyucanaquiꞌeri, naquiꞌeriya 
nayeꞌani tahesie. 13 ꞌIpaü tepütemate 
hesiena temüteviya mücürita tahesie 
mütiviya, yuꞌiyari mütasiꞌumicü 
taxexuime. 14 Tame tepunenierixü 
tecatenihecüatani taꞌuquiyari 
yunive meyenüꞌacü cuiepa 

499
memütama vavicueisitüvame. 15 Que 
müꞌane müyuhecüata müpaü ꞌutaitü 
quename Quesusi Cacaüyari nuꞌaya 
hücü, Cacaüyari hesiena tiviyatü 
caniyuhayeva, mücüta Cacaüyarisie 
tiviyatü tiyuhayeva.
16 Tame tecatenetimani que 
mütatinaquiꞌeri Cacaüyari, yuri 
teteniutaꞌerieni naquiꞌeriyayasie 
que mütatinaquiꞌerie. Cacaüyari 
catiniyucanaquiꞌerieca. Que müꞌane 
tiyucanaquiꞌerietü muyuhayeva, 
mücü Cacaüyarisie tiviyatü 
caniyuhayevamücü, Cacaüyarita 
hesiena tiviyatü tiyuhayeva. 
17 Naquiꞌeriya müpaü tinayeꞌani 
tahesie ꞌaixüa temütetamaicacü 
mücü tucarisie quepaucua 
ꞌisücame mütasitaꞌinüata, hepaüna 
temüꞌanenecü tame ꞌena cuiepa ꞌiya 
müꞌanepaü. 18 Xüca tiyucanaquiꞌerieca 
marica pücaxüave. Naquiꞌeriya 
mayeꞌaxe marica payeveveiya. Que 
müꞌane müma caniꞌuximatüarieca. 
Que müꞌane müma pücaꞌayeꞌave 
tiyucanaquiꞌerietü.
19 Tame tepütetacanaquiꞌerie 
mücü meri mütasiꞌutanaquiꞌericü. 
20 Xüca xevitü yaꞌutayüni, Ne 
Cacaüyari nepünaquiꞌerie 
haitü, xüca yuꞌiva ꞌuxieca, mücü 
catiniꞌitavani. Que müꞌane 
yuꞌiva xeiyatü mücaꞌinaquiꞌerie, 
capüyüve minaquiꞌerieca Cacaüyari 
caꞌixeiyavetü. 21 ꞌIcü ꞌaisica 
tecanexeiyani hesüana mümieme. 
Que müꞌane Cacaüyari münaquiꞌeri, 
yuꞌivata quenaquiꞌerieca.
Yuri tiꞌerietü, tita cuiepa 
mütimieme püraꞌiva
5  Yunaitü yuri memüteꞌerie 
quename Quesusi heiserie 

1 Vani 4 ,  5
ꞌupitüarie Cürisitutütü Cacaüyarisie 
mecaniyecüne. Que müꞌane ꞌiya 
ꞌuquiyarieya münaquiꞌerie, ꞌiya 
hesiena müyetüata caninaquiꞌerieca. 
2 Tame ꞌipaü tepütemate Cacaüyari 
nivemama temüvanaquiꞌerie, 
quepaucua Cacaüyari 
temünaquiꞌerie, quepaucua 
yatemütecahu que mütiꞌaita. 3 ꞌIpaü 
teteniyurieca xüca Cacaüyari 
tenaquiꞌerieca, yatepütecahuni que 
mütiꞌaita. ꞌAisicaya pücahahete. 
4 Naitü Cacaüyarisie müyetüa 
cuiepa mieme canaꞌivarümeni. 
Tita yuri temüteꞌerie, mücü 
canihücütüni tita ꞌari müreꞌiva 
cuiepa timieme. 5 Quepaicü pühücü 
cuiepa mieme maꞌivarüme. ꞌIcüri 
pühücü, que müꞌane yuri mütiꞌerie 
quename Quesusi Cacaüyari nuꞌaya 
hücü.

ꞌIyari catinihecüatani
6 ꞌIcü Quesusi Cürisitutütü 
canihücütüni que müꞌane ha 
xuriya ꞌinüariyaricü munua. 
Ha ꞌinüariyari hexeiyatü xeicüa 
pücanua, masi ha xuriya ꞌinüariyari 
hexeiyatü punua. ꞌIyari müpaü 
tinihecüatanita, ꞌIyari yuri mainecü. 
7 Mepüyuhaica memütehecüata 
taheima, taꞌuquiyari, Nuꞌaya, 
Iyarieya Mütiyupata mepühüme. 
ꞌIcü yuhaicatü mecaniyuxevini. 
8 Mepüyuhaica memütehecüata 
cuiepa. Cacaüyari ꞌIyarieya, ha, 
xuriya mepühüme. Yuhaicatü 
ꞌaxeicüa mepütehecüata. 9 Teüteri 
que memütehecüata tecanivaꞌenieca. 
Mericüte, Cacaüyari que 
mütihecüata masi caniheiserietüni. 
ꞌIpaü catinihecüatani Cacaüyari, 
yunive hepaüsita tiniutahecüata. 

1 Vani 5
10 Que müꞌane yuri mütiꞌerie 
Cacaüyari Nuꞌayasie mücü 
hecüasica pexeiya yuhesie. Que 
müꞌane Cacaüyari yuri mücatiꞌeriri, 
mücü Cacaüyari tiꞌitavame 
canayeitüvani, yuri mücatiutaꞌericü 
que mütiutahecüataxü Cacaüyari 
yunive hepaüsita. 11 Müpaü paine 
tita mütihecüata. Cacaüyari 
cataniupitüani tucari mücaxüve. 
Nuꞌayacü canixuaveni mücü tucari. 
12 Que müꞌane ꞌiya nuꞌaya mexeiya, 
tucari pexeiya. Que müꞌane 
Cacaüyari Nuꞌaya mücahexeiya, 
tucari pücahexeiya.
Xepütemate tucari 
mücaxüve xemexeiyacü
13 ꞌIcü nepütixeꞌutiꞌutüiri xeme 
yuri xemüteꞌerie que müꞌane 
Cacaüyari nuꞌaya mühücüsie 
xemütemaicacü tucari xemexeiya 
mücaxüve.
14 ꞌIpaü ꞌaixüa tepütetamate 
hüxiena. Xüca tixaütü 
teteꞌitavavirieni que mütinaque, 
pütasiꞌenie. 15 Mücü meta, xüca 
müpaü tetemaica mütasiꞌenie 
tita temüteꞌivaviri, tepütemate 
temeixeiya tita temüteꞌivaviri.

500
16 Xüca xevitü ꞌixeiya yuꞌiva ꞌaxa 
tiyurieneme que mücatimüni, 
canitavaviriemücü yuꞌivasie mieme. 
Tucari mecanipitüariecuni müme 
ꞌaxa memüteyurie que mücatimüni. 
Tita ꞌaxa mütiꞌane puxuave ꞌaxa 
xüca tiuyurieni mümünicü. 
Mücüsie mieme xemitavavirieni 
ꞌasinepücahaine. 17 Naitü 
mücatiheiserie ꞌaxa caniꞌaneneni. 
Tita ꞌaxa mütiꞌane puxuave ꞌaxa 
xüca tiuyurieni mücamünicü.
18 Tame tepütemate yunaitü 
Cacaüyarisie memüyecü ꞌaxa 
mepücateyurie. ꞌIya Cacaüyarisie 
müyetüa canivaꞌüviyani, ꞌiya ꞌaxa 
mütiyuriene pücavamayüa.
19 Tepütemate Cacaüyarisüa 
temümiemete, naitü cuiepa 
mütimieme ꞌiya ꞌaxa mütiyurienesie 
tiviyatü ꞌamuve.
20 Tepütemate Cacaüyari 
nuꞌaya munua, mütasiꞌenatüa 
temimaicacü mücü muyuri. Tame 
ꞌiya muyurisie tepüteviya nuꞌayasie 
Quesusi Cürisitusie. ꞌIcü yuricü 
canicacaüyaritüni, tucari mücaxüve 
canihücütüni. 21 Nenivema 
xequeneyucuerivayurieca 
cacaüyarixi vahepaüsita. 

VANI
Meitanüꞌaxüa Hutarieca Mieme Xapayari

 

Vaürisica
1 Ne nemüxeꞌuquiyari 
necanixevaüritüaca ꞌuca 
pemanayexeiyari ꞌanivemata. 
Yuricü nenixenaquiꞌerieca. 
Ne xeicüa pücatixaü, masi 
tanaitü temeitima tita yuri 
müraine tepüxenaquiꞌeri 2 tita 
yuri müraine tahesie tiviyatü 
muyuhayevacü, mütasiteütacü 
yuheyemecü. 3 Cacaüyari 
taꞌuquiyari, Quesusi Cürisitu 
taꞌuquiyari münuꞌaya, yuricü 
meꞌutiyuatü meteyucanaquiꞌerietü, 
xüca ꞌaixüa meteꞌuꞌiyarini xehesie 
mieme, xüca mexenenimayaca, 
xüca mexepitüaca yuꞌiyarisie 
xemücaꞌuximatüariecacü.
4 Vaüca nepünetemaviecai 
nemütimariecü ꞌanivema hipatü 
tita yuri mürainesie meteviyatü 
memuꞌuvacü, ꞌaisica taꞌuquiyarisüa 
mieme que temüteꞌupitüari. 
5 Hicüri ꞌuca hecuamecü 
nematiꞌaitüatü nepücamatiꞌutüirie, 
mücü ꞌaisica matüari 
temeixeiyacai nepümatiꞌutüirie 
püta. ꞌIpaü nepümativaviri, 
tanaitü temütanaquiꞌeriecacü. 

6 ꞌIpaü teteniyurieca xüca 
tetetacanaquiꞌerieca, tepuꞌuvani 
que mütiꞌaita. ꞌIcü caniꞌaisicayatüni, 
xeteyucanaquiꞌerietü xemuꞌuvanicü, 
matüaripai que xemüteꞌuꞌenana.
Memeuyuyexürüva
7 Yumüiretü memeuyuyexürüva 
mecaneutayeixüani cuiepa. Müme 
mepücayuhecüata quename Quesusi 
Cürisitusie tevi matüasie meteviya. 
Müya ꞌanetü canihücütüni 
reuyuyehüpame, müya ꞌanetü 
tihücü ꞌiya Cürisitu mayeꞌunie. 
8 Xequeneyucuerivayurieca capa 
xeheiyexürienicü taꞌuximayasica, 
masi yuꞌivarica naime 
xemüpitüarienicü.
9 Yunaitü memanuyehaitürüve, 
tita Cürisitu mütiꞌüquitasie 
meteviyatü memücayuhayeva, 
mücü Cacaüyari mepücahexeiya. 
Que müꞌane tita mütiꞌüquitasie 
tiviyatü müyuhayeva, mücü 
yuꞌuquiyari pexeiya nuꞌayata 
rexeiya. 10 Xevitü xüca 
xehesüa nuani ꞌicü ꞌüquisica 
cahexeiyatü, xepücaꞌiꞌinieca 
yuquie, xepücaꞌivaüritüaca. 11 Que 
müꞌane mitvaüritüani, mücü 

501

2 Vani
ꞌuximayasicaya ꞌaxa que müꞌanene, 
müpaü ꞌanetü canayeimücü.
Xehesüa nepeuyeimücü
12 Sepanetü müireme 
nemütixetiꞌutüirieniquecai, 
nepücanevaüriya xapacü tauxicü. 

502

Masisü xehesüa nepeuyeimücü 
püta, tahüxi teꞌutinenieretü 
temütetaxatacü xemayeꞌaxüani 
xeyutemamavietü.
13 ꞌAꞌiva ꞌuca manayexeiyari 
nivemama mepümasivaüritüa. 
Müpaü xeicüa caniꞌaneni. 

VANI
Meitanüꞌaxüa Hairieca Mieme Xapayari

 

Vaürisica
1 Ne nemüꞌaꞌuquiyari 
nepümatiꞌutüirie 
nemümasinaquiꞌerie Cayu. Yuricü 
nepümasinaquiꞌerie ne.
2 Neuxei, ꞌecü nemümasinaquiꞌerie, 
nepünenenevie naimecü ꞌaixüa 
pemüreumienicü, ꞌaixüa 
pemüreuꞌeriecacü ꞌaꞌiyari 
ꞌaixüa mütimiepaü. 3 Vaüca 
nepünetemaviecai meꞌuꞌaxecacu 
taꞌivama metehecüatacacu 
ꞌahepaüsita yuri que pemaine. 
Yaxeicüa ꞌecü tita yuri mürainesie 
petiviyatü pepuyeica. 4 Que 
yanemücatinetemavi, vaüca 
masi nepünetemavi yanetimaitü 
quename nenivema hipatü meꞌuꞌuva 
tita yuri mürainesie meteviyatü.
5 Neuxei, ꞌecü nemümasinaquiꞌerie, 
yamüticamiepaü peniyüaneni 
naime taꞌivama vahesie 
mieme pemütiyuriene sepa 
memücuꞌuvamete. 6 Müme 
mecateniutahecüata meyucuxeüriecu 
que pemütiꞌacanaquiꞌerie. ꞌAixüa 
penivayuriemücü pevaparevietü 
vahuyeta, Cacaüyaripaü 
petiucaꞌiyaritü. 7 Que müꞌane 

Quesusi Cürisitu mühücüsie mieme 
metetaꞌuximayataque menayecüne. 
Tixaü mepücatevarutanaquiꞌeriri 
hipame nuivarite. 8 ꞌAyumiemericü 
caneuyeveca müya memüꞌanene 
temüvatanaquiꞌerieni tame, tanaitü 
tita yuri mürainesie mieme 
temüteꞌuximayacacü.
Riyutürepexi que mütivarayeꞌuniecai
9 Ne ꞌesiva nepütivarutaꞌutüiri 
memüyutixexeüriva, peru 
mücü Riyutürepexi vaꞌuquiyari 
mayuyeitüamücü pücatasiꞌupitüa. 
10 ꞌAyumieme xüca nehenuani 
neneyeꞌeritüamücü que mütiyuriene 
niuqui ꞌaxa müꞌanenecü 
tasiniuquimatü. Mücücü xeicüa 
pücanaquiꞌa, masi müireme 
pütiyurieniqueyu. Taꞌivama 
pücavapitüa, pücavatauni müme 
memüvapitüacu, memüyutixexeüriva 
vasata püvaranuyenüꞌava.
11 Neuxei, ꞌecü nemümasinaquiꞌerie, 
ꞌaxa mütiꞌane pepücaꞌüqueni, ꞌaixüa 
mütiꞌane püta queneꞌüqueni. Que 
müꞌane ꞌaixüa mütiyuriene 
Cacaüyarisüa canimiemetüni. Que 
müꞌane ꞌaxa mütiyuriene pücaꞌixeiyave 
Cacaüyari.

503

3 Vani

Remetüriyu hepaüsita mepütehecüata
12 Yunaitü mepütehecüata Remetüriya 
hepaüsita, tita yuri müraine 
tihecüatacacuta hepaüsitana, tameta 
tepütehecüata hepaüsitana. ꞌEcü 
pepütimate yuricü temütehecüata.
Teutüarica
13 Nesü vaüca 
nepümatitiꞌutüirieniquecai peru tauxicü 

504
tiꞌutüvamecü nepücamatiꞌutüiriemücü. 
14 Nepümasiheuxeiyamücü püta 
yareutevitü, tahüxie teꞌutinenieretü 
tepütetaxata.
15 ꞌAꞌiyarisie xüca 
pecaꞌuximatüarieca. 
Müme temüvanaquiꞌerie 
mepümasivaüritüa. ꞌEcüta 
quenivavaüritüaca müme 
temüvanaquiꞌerie yuxexuime que 
memüteteteva. 

CURA
Meitanüꞌaxüa

 

Vaürisica
1 Ne Cura Quesusi Cürisitusie 
mieme necatiniꞌuximayatametüni 
Cacuvu ꞌivaya nehücütütü. 
Necanixevaüritüaca xeme 
xemünaquiꞌeriva Cacaüyari 
mütaꞌuquiyarisie xeteviyatü, 
Quesusi Cürisitu müxeꞌüviya 
xemutaꞌinierie. 2 Xüca 
xenenimayasieca, xüca xepitüarieca 
yuꞌiyari xemücamüiriyanicü, xüca 
xenaquiꞌerivani yemecü.
Meteꞌitavatü que memüteꞌüquitani 
(2 Pecuru 2:1‑17)
3 Nenaquiꞌerima, cuini mieme 
necaninemexüitüacaitüni 
nemütixetiꞌutüirienicü 
tanaitü ꞌaxeicüa que 
temütetavicueisitüariexime 
hepaüsita, peru neuyeveca 
yanemütixetiꞌutüirienicü 
hicü vaüriyarica nexepitüatü 
xemüyucuitüvenicü tita yuri 
temüteꞌerie hesie mieme, tita 
Cacaüyari teüterimama xei 
mieme temüteyetuiriyarie hesie 
mieme. 4 Hipatü teüteri tasata 
menatahaxüani ꞌavie. Meripai 

meniucayasariexüani müpaü 
memütemariꞌitüarienicü. Cacaüyari 
mepücaꞌayexeiya, mecanipata 
tita Cacaüyari mütivamicua 
ꞌaixüa tiucaꞌiyaritü, para 
memüyutatuanicü merucuyatüvetü 
xeicüa. Mecaniyucuꞌimavani müpaü 
meꞌutiyuatü quename mecaꞌimate 
que müꞌane hücüatü mütacusiyari 
mütatiꞌaitüvame Quesusi Cürisitu.
5 Sepa xei mieme müpaü 
xemütehetima naimecü, 
necanixeꞌeritüamücüni que mütiuyü 
hepaüsita quepaucua Tiꞌaitame 
müvarutavicueisitüa ꞌIxaherisixi 
teüteriyari ꞌEquipitu cuieyarisie 
vareyevitüca. Varutavicueisitüaca 
ꞌarique nivarucaꞌuna müme yuri 
memücateꞌeriecai. 6 Taheima 
miemete niuqui tuayamete 
meta hipatü mepücayüꞌüviyacai 
que memütehüritüariecai 
matüaripai, mepicuꞌeirie 
masi yuquie. Mücü Cacaüyari 
canivaꞌüviyani memütaxanesienicü 
tucari mümarive ꞌayeꞌayu, 
nivaranutaxürüvani yüriyasie 
tepüa mücaxüvecü. 7 Vahepaüsü 
mecaniuyüni Surumatari 
Cumuxatari vaꞌaurie miemete 

505

Cura
quiecaritesie quiecatari. 
ꞌAmeniuꞌuvacaitüni müme 
mevacumaüvatü que müꞌane 
mücavaꞌüyatücai mücavacünatücai, 
meꞌicumaüvatü titacü 
memüteyuseviximacai. Mümeta 
meniucayasariexüani ꞌinüari 
memacünecü memariꞌitüarietüvetü 
taipa yuheyemecü mütaivesie.
8 Peru hicü miemeteta 
yaxeicüa mecaniꞌaneneni. Que 
memüteheinüsa meniseviximaca 
yuvaiyari. Menixaniꞌerieca 
que müꞌane tiꞌaitame 
mühücü, mecanivaseviximani 
mamarivavemete ꞌaxa meꞌutiyuatü 
vahepaüsita. 9 Mücü Miyeri niuqui 
tuayamete tivaꞌaitüvame mühücü, 
quepaucua Cauyumariematü 
mücü niuqui memüxüatüacai 
Muisexi caxarieya hepaüsita, 
mücü pücayuvaüriyacai 
miseviximanicü Cauyumarie 
hesiena tiuhüpatü, masi müpaü 
niutayüni, Tiꞌaitame quematitieni. 
10 ꞌIme püta meniseviximaca tita 
ꞌasimemücatemate hepaüsita ꞌaxa 
meꞌutiyuatü. Que memütemate, 
yücümana xeicüa mepütemate 
tatevama memücateꞌuꞌiyari 
vahepaü. Müpaü metemaitü 
ꞌayumieme mecanitümaiyarieca.
11 Xüa ꞌui müme. Caini 
huyeta meneucayune hepaüna 
meteꞌuꞌuvatü. Tuminicü 
meniyutatuani memeuyexürienicü 
Varamipaü mütiꞌivamücücaipaü. 
Meniutatümaiyarieni yaxeicüa 
que mütiuyü quepaucua Cure 
meyeꞌuniecai Muisexi. 12 ꞌIme 
meniseviximaca xeꞌicuai quepaucua 
xeyunaquiꞌerietü xemütecuaꞌa, 
memücateheuyuyehüviriecü 

506
quepaucua xehamatü memütecuaꞌa. 
Muxasi vahüvemete meyuterüvatü 
mepüteyumicua xeicüa. Haivitüri 
mayevavaquipaü mecaniꞌaneneni 
ꞌecacü mecuꞌenetüvetü. 
Cüyexipaü mecaniꞌaneneni 
memücaꞌutixuxuavere 
tucari mayeꞌaxesie. Hutacüa 
mepucui, mepüvatihunarietüca. 
13 Memasiücütü mepayuyeitüva que 
memüteyurie meyuteviyasitüatü, 
yaxeicüa hamevari mayuꞌeriya 
mücuaimuxa masiücüme que 
mürayuyeitüva haramarasie. 
Xuravesixi memeuyexürüve 
vahepaü mecaniꞌaneneni. Yüriya 
cui müyüvi caniuꞌüviyarieni 
vahesie mieme yuheyemecü.
14 Müya memüꞌanene meripai 
catinivacuxaxatüvacaitüni 
ꞌEnuqui ꞌArani müxiüyarieyatücai 
ꞌatahutarieca mieme, müpaü 
ꞌutaitü, Nenixeiya Tiꞌaitame 
nuaximeme yuteüterima varavitütü 
müireme miriyari meyupaümeme, 
15 yunaime vataxanetaque, yunaitü 
Cacaüyari memücaꞌayexeiya 
vahesie tiuhüanique naime 
hepaüsita que memüteꞌuyuri 
Cacaüyari mecaꞌayexeiyatü 
vatahüaveque, naime niuqui 
müꞌaüxaüna hepaüsita, que 
memüteꞌiniuquima Cacaüyari 
hepaüsita ꞌaxa teyuruvamete 
Cacaüyari memücaꞌayexeiya. 
16 ꞌIme mecanihümetüni niuqui 
xüatüacate niuquixivivamete. 
Que memüteꞌucahiveꞌerie xeicüa 
ꞌameniuꞌuvani. Yutetacü vaüca 
mepütecuxata meteyucataveꞌerietü. 
Niuquicü meꞌutiniutü 
menivatemavieritüaca teüteri 
memüvaraꞌivanicü.

507

Que mütivaꞌimaiyacai 
que mütivatuicacai
17 Xemesü nenaquiꞌerima, 
niuqui xequenaꞌerivani meripai 
que memutiyua Tatiꞌaitüvame 
Quesusi Cürisitu nüꞌarimama 
yacatiyüvecacu cuxi. 18 Müpaü 
metenixecühüavecaitüni, Tucari 
taparirümecacu ꞌamenitamacacuni 
teyunanaimavamete. 
ꞌAmeniuꞌuvacuni que 
memüteꞌucahiveꞌerie xeicüa 
Cacaüyari mecaꞌayexeiyatü. 19 ꞌIme 
mecanihümetüni memüvapata 
teüteri ꞌiyarisie vaniu memüteviya 
ꞌiyarisie vaniu memücateviya sepa 
yuꞌiyari xeicüa memexeiya müme, 
yuri ꞌiyari memücahexeiya.
20 Peru xeme nenaquiꞌerima, 
xequeneyuseiriyani yunaitü, yuri 
que xemüteꞌerie tita mütipasiesie. 
Xequeneyunenevieca ꞌIyari 
Mütiyupatasie xeteviyatü. 
21 Xequeneyüꞌüviyani 
Cacaüyari xenaquiꞌeriecacu. 
Xequeneutaꞌicuevani mayeꞌanicü 
Tatiꞌaitüvame Quesusi Cürisitu 
quepaucua müxenenimayacacü 

Cura

xepitüatü yuheyemecü 
xemayeyuyurinicü.
22 Xequenivanenimayaca 
hipame memeuꞌerietüve, 
23 xequenivatavicueisitüani müme 
xevaranayehapanatü taipa. Hipame 
meta que xemütevanenimaya 
xequeneumamaca masi, 
xeꞌixeümatü ꞌasita vaꞌixuriqui xüca 
seviximarieca que memüteꞌuyuri 
yuvaiyarisie meteviyatü.
ꞌAixüa que mutayü 
Cacaüyari hepaüsita
24 Que müꞌane 
müyüve müxeꞌüviyani 
xemücaꞌatixürüvenicü, müyüve 
meta müxeꞌayeꞌatüanicü que 
müꞌane visi müꞌane hüxie 
xehesie catiuhüivacacu 
xeyutemamaviecacu, 25 que 
müꞌane yuxevitü mücacaüyari 
mütimaive mütasiꞌutavicueisitüa, 
mücü visi quetixeiyarieca que 
mariveni heiserie quehexeiyani 
quetürücaüyeni tucari 
casutüarievecacu, hicüta, tucari 
catixüvecacu yuheyemecü. Müpaü 
caniꞌaneni. 

MASIÜCÜTÜ QUE MÜRATÜA,
Vani Que Mütixei

 

Tita Quesusi Cürisitu 
masiücüme mürayeitüa
1  Quesusi Cürisitu ꞌicü 
masiücüme canayeitüani. 
Cacaüyari müpaü catinipitüani 
müpaü mütivahecüatüacacü müme 
hesiena mieme memüteꞌuximaya, 
müpaü memütemaicacü yareutevitü 
que mütiyüni vaüriyarica. 
Masiücüme nayeitüani ne Vanitütü 
müpaü nemütimaicacü, nehesüa 
neiyenüꞌani yuniuqui tuayame 
hesiena mieme nemütiꞌuximayacü. 
2 Cacaüyari niuquieya que maine, 
müpaü necatinihecüatani, Quesusi 
Cürisitu que mütihecüata. Que 
nemütixei yanecatinihecüatani.
3 ꞌAixüa caniꞌitüariemücü que 
müꞌane mititerüva, mümeta 
memiꞌenie ꞌicü niuquiyari 
ꞌaixüa mecaniꞌitüariecuni xüca 
yametecahuni que müreꞌuxa ꞌicüsie. 
Tucari caneutihuraniri.
Que mütivaruvaüritüa 
memüyutixexeürivacai 
ꞌatahutarieca quiecarisie
4 Ne Vani necanixevaüritüaca 
ꞌatahutarieca quiecarisie 

xemüyutixexeüriva ꞌAsiya 
cuieyarisie. ꞌAixüa xüca 
tiucaꞌiyarini xehesie mieme 
mücü, xüca xepitüaca yuꞌiyarisie 
xemücaꞌuximatüariecacü. Müpaü 
pütiyurieneni que müꞌane 
ꞌamuyeicacai ꞌamuyeica ꞌumamie, 
mümeta ꞌatahuta ꞌiyari mücü 
ꞌuvenieya hüxie memütiꞌu, 5 Quesusi 
Cürisitu meta que müꞌane 
yaticamietü müyuhecüatacai, que 
müꞌane müquite memanucuꞌuni 
vamexüacame mühücü, que müꞌane 
mütivaꞌaitüa cuiepa teꞌaitamete. 
Mücü canihücütüni que müꞌane 
mütasinaquiꞌerie, que müꞌane 
yuxuriyacü mütaꞌutixünaxü 
tahesie mücarahüivanicü ꞌaxa 
temüteꞌuyuricü, 6 que müꞌane 
teüterimama mütaꞌayeitüa 
tatiꞌaitüvametütü, maraꞌacate 
mütaꞌayeitüa ꞌuquiyarieyasie 
mieme temüteꞌuximayacacü 
Cacaüyarisie mieme. Mücü ꞌaixüa 
quecuxaxasivani quetürücaüyeni 
yuheyemecü. ꞌIcü niuqui caniseꞌini.
7 Camü, haisata pacaneni. Yunaitü 
yuhüxicü mecanixeiyacuni, mümeta 
memeitiseixüa mepixeiya. Yunaitü 
nuivarite cuiepa memütama 

508

509
meniyutiheiveriecuni meꞌixeiyatü. 
Müpaü caniꞌaneni, niuqui caniseꞌini.
8 Tiꞌaitame mücacaüyari müpaü 
paine, Ne Mexüacame ꞌImatüreme 
netitevatü necanihücütüni que 
müꞌane misutüa minüni. Que 
müꞌane ꞌamuyeicacai ꞌamuyeica 
ꞌumamie, que müꞌane nai 
mütürücaüye, ne necanihücütüni.
Que mütixei Yuri Tevi
9 Neri Vanitütü necanixeꞌivatüni. 
Xehepaü nepüꞌitüariene 
teꞌuximatüariecacu 
teteꞌaitametetücacu 
teteꞌucaꞌenivacacu Quesusisie 
teteviyatü. Cuie Patümuxi 
müracutevasie haramara hixüapa 
mayemasie neneyeicacaitüni 
Cacaüyari niuquieyasie 
nemütiviyacü Quesusi hepaüsita 
nemütihecüatacü. 10 Tiꞌaitame 
tucarieyasie ꞌIyari nesiꞌuviyacu, 
nevarita ꞌuvecacu neniꞌenieni 
que müꞌane carima mutaniucacai 
cuxinetapaü tiꞌeniüriücütü. 
11 Müpaü niutayüni, Ne que müꞌane 
misutüa minüni necanihücütüni, 
Mexüacame ꞌImatüreme nepühücü. 
Tita pemütixeiya quetinacaꞌutüa 
xapasie, queneutanüꞌaxüa 
memüyutixexeüriva vahesüa 
ꞌatahutarieca quiecarisie memetitei, 
müme ꞌEpesusie ꞌEsimirünasie 
Perücamusie Tiyatirasie Sarütixisie 
Piratepiyasie Rautiseyasie 
memetitei.
12 Hicü taꞌaurie nenaveni 
niucame nexeiyaque, que 
müꞌane müneretahüavixü 
netinecühüavetü. Taꞌaurie neꞌaveca, 
cüxeme ꞌutame neniuxeiya 
ꞌatahutame huru tepüayaricü 

Masiücütü Que Müratüa 1
muveviya. 13 Tiꞌutame hixüapa 
ꞌuvecacu nepixei que müꞌane 
Yuri Tevipaü mütiyuxexeiyacai. 
ꞌEtevime panacatücücai, 
yutavisie panayücühüacai huru 
hüiyameyaricü. 14 Muꞌuya cüpaya 
pütuxacai muxa huxariyaripaü 
ꞌüvipaü. Hüxiteya tai 
mütacapaü caniꞌanenecaitüni. 
15 Quetateya tepüa müxavatüpaü 
pütiyuxexeiyacai huxunuta 
hüsieriecamepaü. Niuquieya vaüca 
hapaü putatürarücacai. 16 Yuserieta 
xuravesixi nivaratücücaitüni 
ꞌatahutame. Tetana püvayeneicacai 
cusira naisata heutixicacaunitü. Tau 
que mütixavatü türücaüyemecü 
tatü, müpaü canayeꞌanecaitüni.
17 Quepaucua nemixei, hetüana 
neniucaveni müquipaü. Mücü 
yuseriecü nehesie caniutimeni 
müpaü ꞌutaitü, Pepücamaca. 
Ne mexüacame ꞌimatüreme 
necanihücütüni. 18 Que müꞌane 
mayeniere necanihücütüni 
sepa nemümüquicai. Neuxei, 
nepayeniere hicü neheyemecü. 
Neneꞌüca yaviyari heiserie 
nemexeiyacü müquite vahepaüsita, 
nereunarümatü nereuyepivatü 
haque memeꞌuva. 19 ꞌAyumieme 
nepaine, quetinacaꞌutüa 
tita pemütixeiya, hicüque 
mütiyüane, ꞌarique que mütiyüni. 
20 ꞌIpaü catinimasiücüni niuqui 
müꞌaviesiecai ꞌatahutame 
xuravesixi neserieta nevaratücüme 
pemüvaruxei vahepaüsita, 
ꞌatahutame cüxeme ꞌutame hurucü 
muveviya pemüvaruxei vahepaüsita. 
Mücü xuravesixi ꞌatahutatü, niuqui 
tuayamete mecanihümetüni 
müme ꞌatahutarieca quiecarisie 

Masiücütü Que Müratüa 1 ,  2
memüyutixexeüriva vahesüa 
miemete. Cüxeme ꞌutamete, müme 
memüyutixexeüriva ꞌatahutarieca 
quiecarisie mecanihümetüni.
Que mütivarunüꞌairi 
memüyutixexeürivacai 
ꞌatahutarieca quiecarisie 
ꞌEpesusie memüyutixexeürivacai 
que mütivarunüꞌairi
2  Müpaü quetineuꞌutüiri 
niuqui tuayame ꞌEpesusie 
memüyutixexeüriva vahesüa 
mümieme, Müpaü paine que 
müꞌane yuserieta müvaratücü 
xuravesixi ꞌatahutame, que müꞌane 
ꞌatahutame cüxeme ꞌutame hurucü 
muveviya vahixüapa muyeica. 
2 Neri müpaü nepütimate que 
pemütiyuriene petiꞌaꞌuxitüatü 
petiucaꞌenivatü. Müpaüta 
nepütimate, pemücavaneviecü ꞌaxa 
memüꞌanene. Pepüvarutaꞌinüataxü 
müme nüꞌarisixi memüyuxata 
peru memücahüme, pepüvaretima 
memüteꞌitavacü. 3 Pepütiucaꞌeniva, 
vaüca pepütiucanevie 
nehesüa pemümiemecü, 
pepücaꞌuxive. 4 Peru tixaütü 
püreuyevese nemasixeiyacacu, 
pemütiuhayevaxücü 
petiꞌacanaquiꞌerietü matüaripai 
que pemütiꞌacanaquiꞌeriecai. 
5 ꞌAyumieme nepaine, 
queneꞌaꞌerivani que pemüꞌanecai 
haitüari, ꞌarique que pemüracave. 
Quetineuhayeva que pemütiyuriene 
hicü, matüaripaipaü püta 
quetineyurieneni. Me xüca 
pecatiuhayeva, nepunuani ꞌahesüa, 
ꞌacüxeme ꞌutame nepüvatixüna 
huyeritana. 6 Siere tixaütü 
pepürexeiya ꞌaixüa tiꞌaneme, 

510
pemiꞌuxiveꞌeriecü tita memüteyurie 
müme Nicuraitasixi vahesie 
memüteviya. Neta nepiꞌuxiveꞌerie. 
7 Xaütü netü muꞌenaxü, queꞌiꞌenieca 
tita ꞌIyari mütivatahüave 
memüyutixexeüriva. Que müꞌane 
mürayuꞌiva, ne nepütimini 
mürecuanicü mücü cüyesie mieme 
cümana mayeyurinicü, Cacaüyari 
haraveritana meve.
ꞌEsimirünasie memüyutixexeürivacai 
que mütivarunüꞌairi
8 Hicü müpaü quetineꞌutüiri 
niuqui tuayame ꞌEsimirünasie 
memüyutixexeüriva vahesüa 
mümieme, Müpaü canaineni que 
müꞌane mexüacame ꞌimatüreme 
mühücü, que müꞌane müqui matüa 
manutanierixüta. 9 Neri müpaü 
nepütimate que pemütiyuriene, 
que pemütiꞌuximatüariexime, 
que pemütimave. Masisüari 
pepeucave. Müpaü nepütimate 
que memütexesevixima 
hipatü Huriyusixi teüteriyari 
memüteꞌuyuterüva ꞌaxa meꞌutiyuatü 
xehepaüsita. Huriyusixi masi 
mepücahüme, Cauyumarie 
tuquitana mepümiemetexi püta 
müme. 10 Pepücamaca sepa 
pemüticuineni. Camüsü Tücacame 
casariyanata püxeꞌanutaxürieni 
hipame xemütaꞌisiparienicü. 
Xepüꞌuximatüarieca tamamata 
tucari. Xüca yapeticamieni 
sepa pemümüni, ne tucari 
nemanipitüamücü pemümarivanicü, 
yaxeicüa muma que 
müranutiquesiyarie rayuꞌivaca 
nausaricü mümarivanicü. 11 Xaütü 
netü muꞌenaxü, queꞌiꞌenieca 
tita ꞌIyari mütivatahüave 

511
memüyutixexeüriva. Que 
müꞌane mürayuꞌiva, mücü ꞌaxa 
pücaꞌitüarieni, hutarieca pücamüni.
Perücamusie memüyutixexeürivacai 
que mütivarunüꞌairi
12 Hicü müpaü quetineuꞌutüiri 
niuqui tuayame Perücamusie 
memüyutixexeüriva vahesüa 
mümieme, Müpaü canaineni 
que müꞌane meixeiya cusira 
naisata meutixicacauni cui 
müreutiquematüca. 13 Neri müpaü 
nepütimate que pemütiyuriene. 
Müpaüta nepütimate, haque 
pemeca, mana Cauyumarie 
ꞌuvenieya peve haque müreꞌaita. 
Sepa mücü, que müꞌane 
nemühücüsie pepütiviya, 
pepücaꞌacuꞌimava, quename 
nehesie yuri pecatiꞌerie peꞌutaitü. 
Müpaü pepücatiꞌacuꞌimavacai 
sepa ꞌiya tucarisie quepaucua 
xehesüa mumierie ꞌAnütipa. 
Mücü nehesüa miemetütü 
püyuhecüatacai yaticamietü 
que nemainecai, pumierie 
haque Cauyumarie manuca. 
14 Perusü ꞌesiva püreuyevese 
tixaütü nemasixeiyacacu. Muva 
pepüvarexeiya müme Varami 
ꞌüquisicayasie memüteviya. Mücü 
müpaü pütitaꞌüquitüa Varaqui 
müvacunuitüanicü ꞌIxaheri 
xiüyarimama, memicuacacü tita 
cacaüyarixi memütemaviyarie, 
memüvacumaüvanicü hipame 
memücayüꞌüitamatücai 
memücayücünamatücai. 15 Yaxeicüa 
ꞌecü pepüvarexeiya hipame 
Nicuraitasixi vaꞌüquisicasie 
memüteviya, que nemütiꞌuxiveꞌerie. 
16 ꞌAyumieme nepaine, 

Masiücütü Que Müratüa 2
quetineuhayeva que pemütiyuriene. 
Me xüca pecatiuhayeva, cuitü 
nepunuani ꞌahesüa, vahamatü 
nepütinemieneni necusira 
nehacuetü neteta mayeneicacü. 
17 Xaütü netü muꞌenaxü, queꞌiꞌenieca 
tita ꞌIyari mütivatahüave 
memüyutixexeüriva. Que müꞌane 
mürayuꞌiva, ne nepütimini 
manana payari mutiꞌaviesiecai. 
Tete mütuxa nepipitüanita, mücü 
tetesie püraꞌutüarieni hecuamecü 
que mütitevaca. Xevitü müpaü 
pücatimaica, que müꞌane 
mitanaquiꞌerieni, mücü xeicüa 
müpaü pütimaica.
Tiyatirasie memüyutixexeürivacai 
que mütivarunüꞌairi
18 Hicü müpaü quetineuꞌutüiri 
niuqui tuayame Tiyatirasie 
memüyutixexeüriva vahesüa 
mümieme, Müpaü canaineni 
Cacaüyari Nuꞌaya, que müꞌane 
yühüxie tai mütacapaü 
mayeꞌane, que müꞌane 
yüꞌücatesie tepüa müxavatüpaü 
müꞌane. 19 Neri müpaü 
nepütimate que pemütiyuriene, 
que pemütiꞌacanaquiꞌerie, 
que yapemüticamie, que 
pemütivaparevie hipame, que 
pemütiucaꞌeniva. Müpaü 
nepütimateta, ꞌimatürieca 
masi vaüca pepütiyuriene 
hicü, matüaripai ꞌesiva xeicüa 
pepütiyurienecai. 20 Perusü tixaütü 
püreuyevese nemasixeiyacacu, 
pemitauniecü mücü ꞌuca Quesaveri 
mütiteva yamütiyurienenicü que 
mütinaque. Niucame püyuxata 
Cacaüyarisüa mieme, peru que 
mütiꞌüquita, pütivaꞌirüviya nehesüa 

Masiücütü Que Müratüa 2 ,  3
miemete teꞌuximayatamete 
memüvacumaüvanicü 
müme memücayüꞌüitama 
memücayücünama, 
memicuacacü tita cacaüyarixi 
memütemaviyarie. 21 Ne tucari 
nepipitüa mütihayevanicü que 
mütiyuriene, peru pücayuvaüriya 
mütihayevanicü vacumaüvatü 
müme memücacünamama. 
22 Tamüsü nepüticuinitüani, 
nepeicahüani ꞌutayasie, müme 
memicumaüva cavaꞌüyatücacu 
nepüvareucaxürieni vaüca 
memüꞌuximatüariecacü 
xüca mecatehayevani 
hepaüna meteyurietü. 
23 Nivemama nepüvacuini. Müpaü 
netiyurieyu yunaitü naisarie 
memüyutixexeüriva müpaü 
mepütemaica, ne nemühücücü que 
müꞌane xeꞌiyari mütaꞌinüata que 
xemüteyücühüave. Yuxexuime 
nepütixeꞌapinirieni que 
xemüteꞌuyuri. 24 Peru hipatü 
xeme Tiyatirasie xemütama, 
queyupaümetü ꞌicü ꞌüquisicasie 
xemücateviya, queyupaümetü 
teva xemücaheutahaxüavave 
xeteyüꞌüquitüatü Cauyumarie 
ꞌüquisicayacü que memüteniniuqui, 
müpaü nepütixecühüave 
xeme, tavari cuanivemecü 
nepücaxeꞌicatüani. 25 Mücü 
xeicüa, tita xemütehexeiya, mücü 
xequeneuviya nenuayuque. 
26 Que müꞌane mürayuꞌiva, que 
müꞌane mücatihayevani nehepaü 
tiyurienetü tapareyuque, mücü 
heiserie necanipitüamücü nuivarite 
mütivaꞌaitüacacü. 27 Tepüa 
ꞌisüyari ꞌacuetü pütivaꞌaitüaca, 
haxu xariyaripaü püvatitara, 

512

neta heiserie que münetiupitüa 
neꞌuquiyari. 28 Neta nepimini 
xurave tuxacüta maneica. 29 Xaütü 
netü muꞌenaxü, queꞌiꞌenieca tita 
ꞌIyari mütivatahüave memüyutixex
eüriva.
Sarütixisie memüyutixexeürivacai 
que mütivarunüꞌairi
3  Hicü müpaü quetineuꞌutüiri 
niuqui tuayame Sarütixisie 
memüyutixexeüriva vahesüa 
mümieme, Müpaü canaineni 
que müꞌane Cacaüyari ꞌiyariteya 
ꞌatahutame müvarexeiya, 
xuravesixi ꞌatahutame. Neri müpaü 
nepütimate que pemütiyuriene. 
Sepa peꞌayenieretü pemüxasiva, 
pepümüqui. 2 Quenanutahütüa, 
queneutatürücariya tita 
mücatimüve mütiuyuhayevaxü 
mücü mümüximecü. Necacaüyari 
que matixeiya, nemasixeiyacacu ne, 
que pemütiyuriene peuyevese cuxi 
pemürayeꞌatüanicü. 3 ꞌAyumieme 
nepaine, quetinaꞌerivani que 
pemütiupitüarie que pemütiuꞌenaxü. 
Müpaü yaquetinecamieni, 
quetineuhayeva que pemütiyuriene 
hicü. Me xüca pecaꞌanutahütüani, 
tinavayamepaü nepunuani. 
ꞌAsipepücatimaica quepaucuatücacu 
ꞌahesüa nemunuani. 4 Siepüre 
hipame pepüvarexeiya teüteri 
Sarütixisie memütama yuꞌixuriqui 
memücasevixima. Müme nehamatü 
meniuꞌuvacuni meꞌanacatuxatü, 
ꞌaixüa memüteꞌuꞌiyaricü vahesie 
müpaü mütinaquenicü. 5 Que 
müꞌane mürayuꞌiva, mücü vahepaü 
pütiquemaritüarieni ꞌixuriqui 
mütuxacü. Que mütiteva 
nepücaheyeitüani haque 

513
macayasarie quename tucari 
hexeiya. Nepünehecüatani 
quename neꞌimate, müpaü neꞌutaitü 
neꞌuquiyari hüxie hesüana miemete 
niuqui tuayamete vahüxie. 6 Xaütü 
netü muꞌenaxü, queꞌiꞌenieca 
tita ꞌIyari mütivatahüave 
memüyutixexeüriva.
Piratepiyasie memüyutixexeürivacai 
que mütivarunüꞌairi
7 Hicü müpaü quetineuꞌutüiri 
niuqui tuayame Piratepiyasie 
memüyutixexeüriva vahesüa 
mümieme, Müpaü canaineni 
que müꞌane Cacaüyarisie mieme 
müpasie, que müꞌane yuri maine, 
que müꞌane Raviri yavieya 
macueꞌe. Mücü reuyepieyu xevitü 
pücareunani, reunayu xevitü 
pücareuyepieni. 8 Neri müpaü 
nepütimate que pemütiyuriene. 
Camüsü, quitenie müreuyepie 
nepümasiꞌuxeiyasitüa. Xevitü 
pücayüve müreunanicü. ꞌEsiva 
xeicüa türücariya pepexeiya 
peru neniuquisie yapepüticamie, 
pepücaꞌacuꞌimava quename 
pecanesimate peꞌutaitü. 
9 Tamüsü müpaü nepütivapitüaca 
müme Cauyumarie tuquitana 
memümiemete, müme Huriyusixi 
teüteriyari memüteꞌuyuterüva 
peru memücahüme, memüteꞌitava 
xeicüa. Tamüsü müme 
nepüvarahapani, meꞌaꞌivarieme 
memütihüximaꞌunicü ꞌahetüa. 
ꞌAna müpaü mepütehetimani, 
nemümasinaquiꞌeriecü ꞌecü. 
10 Neniuquisie yapemüticatüacü 
petiucaꞌenivatü nehepaü, neta 
nepümasiꞌüviyani quepaucua 
tucari mayeꞌani cuiepa naisarie, 

Masiücütü Que Müratüa 3
quepaucua cuiepa memütama 
memüꞌinüasieni. 11 Cuitü 
nepunuani. Queneuviya tita 
pemürexeiya, xevitü ꞌamuma 
camasiꞌunavairienicü ꞌaꞌinüari. 
12 Que müꞌane mürayuꞌiva, 
necacaüyari tuquitana nepicaqueni 
ꞌiquisaraütüme. Yuheyemecü 
pücavayeyani hasuacu. Hesiena 
nepüraꞌutüani necacaüyari 
que mütiteva, necacaüyari 
quiecarieya Querusareme 
mühecua taheima macaneni 
necacaüyarisüa miemetütü 
que mütiteva, neta hecuamecü 
que nemütiteva. 13 Xaütü netü 
muꞌenaxü, queꞌiꞌenieca tita ꞌIyari 
mütivatahüave memüyutixexeüriva.
Rautiseyasie memüyutixexeürivacai 
que mütivarunüꞌairi
14 Hicü müpaü quetineuꞌutüiri 
niuqui tuayame Rautiseyasie 
memüyutixexeüriva vahesüa 
mümieme, ꞌIpaü canaineni 
que müꞌane Niuquieya Müseꞌi 
mütiteva, que müꞌane yaticamietü 
yuri haitü müyuhecüata, que 
müꞌane misutüa tita Cacaüyari 
mütiunetüa. 15 Neri müpaü 
nepütimate que pemütiyuriene. 
Ni pepücaseꞌi ha mühaütüpaü, ni 
pepücacuyuane ha mücuanapaü. 
Xüca tüma yemecü pehaütünique, 
xüca tüma pecuananique 
nusu. 16 Hicü masi ꞌesiva xeicüa 
xücamepaü pepüꞌane pecacuanatü 
pecahaütütü. ꞌAyumieme ne 
nemananatihayamücü neteta. 
17 ꞌEcü müpaü pecanaineni, Cari 
ne nepeucave, nepütitaꞌiva, 
tixaü nepücareuyehüva 
peꞌutaitü. ꞌAsipepücatimate que 

Masiücütü Que Müratüa 3 ,  4
pemüꞌane. ꞌAxa pepüꞌitüarie 
pepünenimayasiva, tuminicü 
pepümave, pepacüpe, ꞌixuriquicü 
pepümave. 18 Nepümasitaꞌimaiya, 
nehesüa queneunanai huru 
tuminiyari taipa mütapariyarieve. 
Mücücü pepeucaveni. ꞌIxuriqui 
mütuxa queneunanaita 
pemenacatünicü. Mücücü 
pücamasiücüni que pemütiꞌateviya 
pemavetü. Hüxi cuiniya ꞌuhayeyari 
queneunanaita pemaꞌaviriexüanicü 
ꞌahüxita. Mücücü pepeuniereni. 
19 Queyupaümeme 
nemüvanaquiꞌerie, müme 
nepüvatateꞌa nepütivaꞌüquitüa 
nevaꞌuximatüatü. ꞌAyumieme 
ꞌaixüa ꞌanemecü queneꞌavaüriyani, 
quetineuhayeva que pemütiyuriene 
hicü. 20 Neuxei ꞌitupari varita 
neputive neheihusunatü. Tevi xüca 
nesiꞌuꞌenieni neꞌutaniucacacu, xüca 
reuyepieni, nepeutahani hesüana, 
hamatüana nepüticuani, ꞌiyata 
nehamatü püticuani. 21 Que müꞌane 
mürayuꞌiva, mücü necanipitüamücü 
nehamatü mayerünicü neꞌuvenisie 
haque nemütiꞌaita, neta 
neꞌuquiyarimatü que nemütiuya 
ꞌuvenieyasie neraneꞌivaca. 22 Xaütü 
netü muꞌenaxü, queꞌiꞌenieca tita 
ꞌIyari mütivatahüave memüyutixex
eüriva.
Muyuavisie nenevieri que 
memüteꞌipitüa Cacaüyari
4  Mericüsü mücü neꞌuxeiyaca, 
tavari neneutaniere, mana 
nenixeiya quitenie reuyepiyacame 
muyuavisie. Que müꞌane nemuꞌeni 
matüaripaitü cuxinetapaü 
tiꞌeniüriücüme nehamatü 
ticuxatame, mücü müpaü 

514
canetiniutahüave, ꞌUva quenatiyeꞌa. 
Nepümasixeiyasitüani que mütiyüni 
ꞌarique vaüriyarica. 2 Yapaucua 
ꞌIyari pünesiꞌuvi. Mericüsü 
tiꞌaitame ꞌuvenieya mana puvecai 
muyuavisie. Xevitü ꞌuvenisie 
nacateitüni. 3 Que müꞌane mana 
macatei que mütiyuxexeiyacai, 
casüpe teteyaripaü curunarina 
teteyaripaü tiniyuxexeiyacaitüni. 
Cuvivi ꞌuveni ꞌaurie punierecai 
ꞌesümerarüta teteyaripaü 
tiyuxexeiyatü. 4 ꞌUveni ꞌaurie 
nitiꞌucaitüni ꞌuvenite xei teviyari 
heimana naucatü. ꞌUvenitesie 
ꞌuquiravesixi menatecaitüni xei 
teviyari heimana yunaucatü 
meꞌanacatuxatü, yumuꞌusie 
huru mumayari meꞌanamanatü. 
5 Mücü ꞌuveni manuvecaisie 
mana nivayemerücacaitüni 
neyeyuanecaitüni 
neyetürarücacaitüni. Cüxeme mana 
canicutatavecaitüni ꞌuveni hüxie 
ꞌatahutatü. Cüxemete Cacaüyari 
ꞌiyariteya canihücütüni ꞌatahutatü. 
6 ꞌUveni hüxie haramarapaü 
tiyuxexeiyatü pucumacai xicüripaü 
ꞌanetü tete manuyehecüapaü 
tiyuxexeiyatü.
ꞌUveni ꞌaurie naisarie mana 
meniuꞌuvacaitüni memayeneniere 
yunaucatü, mehahüxitücaitü 
yuhüxie yuvarita naisarie. 
7 Mexüacame mayepaü 
pütiyuxexeiyacai, hutarieca ꞌutüana 
mieme puixipaü pütiyuxexeiyacai, 
hairieca mieme tevipaü 
payeꞌanecai, naurieca mieme verica 
mütaviximepaü pütiyuxexeiyacai. 
8 Mücü yunaucatü memayeneniere 
yuxexuitü ꞌataxeime ꞌanayari 
mecanexeiyacaitüni, naisarie 

515
yuxetüapaitü menahüxitücateitüni. 
Tucaricü tücaricü 
mepücaꞌuxipivavecai müpaü 
meꞌutiyuatü,
Canipasieca, canipasieca, 
canipasieca
Tiꞌaitame mücacaüyari nai 
mütürücaüye,
Que müꞌane ꞌamuyeicacai,
Que müꞌane ꞌamuyeica,
Que müꞌane ꞌumamie.
9 Quepaucua müpaü 
memutiyuaneni müme 
memayeneniere, ꞌAixüa 
quecuxaxasivani, veꞌemetütü 
quemarivani, pamüpariyusi 
quepitüarieca que müꞌane 
ꞌuvenisie maca, que müꞌane 
mayeniere yuheyemecü, 
meꞌutiyuatü, 10 ꞌuquiravesixita 
xei teviyari heimana yunaucatü 
mepütihüximaꞌuni que müꞌane 
ꞌuvenisie maca hüxie. Nenevieri 
menipitüaca que müꞌane mayeniere 
yuheyemecü, yumumate 
meneucamanani ꞌuvenieya hüxie 
müpaü meꞌutiyuatü,
  11 Tatiꞌaitüvame
Tacacaüyari ꞌacu,
ꞌAixüa pepütiucaꞌiyari
ꞌAhesie mütinaquenicü
ꞌAixüa pemücuxaxasivanicü
Veꞌeme pemümarivanicü
Petürücaüyetü pemümarivanicü.
ꞌEcü nai pepütiunetüa.
Müpaü mümatinaquecü
ꞌApütiuve naitü,
ꞌAyumieme pütiunetüarie.
Xapa mutacuicuiya, Muxa Nunusi
5  Mericüsü que müꞌane 
ꞌuvenisie macatei yuserieta 
hehuriecame neniuxeiya 

Masiücütü Que Müratüa 4 ,  5
xapa mutacuicuiya naisata 
müracaꞌutüarie ꞌatahuta seyuyaricü 
meumanariexüa. 2 Hicü nenixeiya 
niuqui tuayame mütürücaüyecai 
müpaü mutayü carima, 
Quepaicü ꞌaixüa pütiucaꞌiyari 
hesiena mütinaquenicü 
mitaveracü xapa, hexünaxüame 
seyuyari. 3 Muyuavisie cuiepa 
cuietüa ni xevitü pücayüvecai 
mitaveracü xapa, mixeiyacü. 
4 Ne vaüca neputasuacacai xevitü 
mücataxeiyarievecaicü ꞌaixüa 
tiucaꞌiyaritü hesiena mütinaquenicü 
mitaveracü xapa, mixeiyacü. 
5 Müme ꞌuquirasi xevitü müpaü 
netiniutahüave, Pepücaꞌutasuacani. 
Neuxei, mayepaü marivetü 
Cura nuivarieyasie miemetütü 
Raviri quie mutine nana, mücü 
pürayuꞌivaxü, püyüve mitaveracü 
xapa, hexünaxüame seyuyari 
ꞌatahutame.
6 Hicü mana neneutaniere. ꞌUveni 
ꞌaurie yunaucatü memayeneniere 
vahixüapa ꞌuquiravesixi 
vahixüapa nenixeiya Muxa Nunusi 
mana ꞌuveme. Mumieriepaü 
pütiyuxexeiyacai, ꞌatahuta ꞌavayari 
ꞌatahuta hüxiyari pexeiyacai. 
Hüxiteya Cacaüyari ꞌiyariteya 
canihücütüni ꞌatahutatü, naisarie 
cuiepa meutanüꞌariexüa. 7 ꞌIya 
ꞌaura nayani, que müꞌane ꞌuvenisie 
macatei yuserieta mehuriecai 
xapa nihuritüani. 8 Quepaucua 
xapa muhuritüarie, yunaucatü 
memayeneniere xei teviyari 
heimana yunaucatü ꞌuquiravesixi 
yunaitü meniutihüximaꞌuni 
Muxa hüxie. Yuxexuitü harupa 
meniuꞌücaitüni huru xacüyari 
mepuꞌücai ꞌücuacü hüpüneme. 

Masiücütü Que Müratüa 5 ,  6
ꞌÜcua Cacaüyari teüterimama 
vanenevieri canihücütüni. 9 Hicü 
cuicari hecuame meniutacuica 
müpaü meꞌutiyuatü,
ꞌAixüa pepütiucaꞌiyari
ꞌAhesie mütinaquenicü
Pemenuhurienicü xapa
Pemexünaxüanicü seyuyari,
ꞌEcü pemumieriecü.
ꞌAxuriya mutayeuricü
Cacaüyarisie mieme
Pepüvarutinanai teüteri
Pevaxünaque,
Yunaime nuivarite
Vahesüa miemete hipatü
Naime niuquicü memutiniuca
Naisarie cuiepa quiecatari
Yunaime teüteriyari vahesüa 
miemete.
  10 Tacacaüyari teüterimama
Pepütaꞌayeitüa
Tatiꞌaitüvametücacu ꞌiya.
Maraꞌacate pepütaꞌayeitüa.
Cuiepa tepüteꞌaitani.
11 Hicü neheutaniereca neniꞌenieni 
tita yumüireme niuqui tuayamete 
vaniuquipaü mütiꞌeniüriücücai. 
ꞌUveni ꞌaurie memayeneniere 
vaꞌaurie ꞌuquiravesixi vaꞌaurie 
menitiꞌucaitüni müireme 
miyuniyari meyupaümetü. 12 Müpaü 
carima meniutiyuanecaitüni,
Muxa mumierie
ꞌAixüa catiniucaꞌiyarini
Hesiena mütinaquenicü
Türücaüyetü heucavetü
Timaivetü yüvetü
Mümarivanicü
Veꞌeme mücuxaxasivanicü
ꞌAixüa mücuxaxasivanicü
Visi müticühüavarüvanicü.
13 Hicü naitü mütiunetüarie 
muyuavisie cuiepa cuietüa 

516
haramarasie, naitü mana mütitama, 
nai neniuꞌenieni müpaü ꞌutaineme,
Que müꞌane ꞌuvenisie maca,
Muxa meta,
Visi mequetecühüavarüvani,
Veꞌemete mequecuxaxasivani,
Visi mequecuxaxasivani,
Mequeteꞌaitani yuheyemecü.
14 Memayeneniere yunaucatü 
müpaü meniutiyuanecaitüni, Mücü 
niuqui caniseꞌini, meꞌutiyuatü, 
ꞌuquiravesixi meꞌutihüximaꞌucacu 
nenevieri meꞌipitüacacu que müꞌane 
yuheyemecü mayeniere.
Xapa seyuyari
6  Mericüsü neneutaniere 
quepaucua Muxa Nunusi 
mixünaxü xeime ꞌatahuta 
seyuyarisie mieme. Yunaucatü 
memayeneniere xeime 
neniuꞌenieni müpaü haineme 
türanaripaü tiꞌeniüriücüme, 
Quenayeꞌa, queneuxeiya, 
ꞌutaineme. 2 Hicü neneutaniere. 
Camüsü cavaya meutuxa 
mana panierecai. Que müꞌane 
hesiena macatei tupi pacuecai. 
Muma cananutimaniyarieni. 
Rayuꞌivarümetü neyani, 
rayuꞌivaque meta.
3 Hicü quepaucua mixünaxü 
seyu hutarieca mieme, mayeniere 
neniuꞌenieni hutarieca mieme 
müpaü ꞌutaineme, Quenayeꞌa 
queneuxeiya. 4 Hicü xevitü 
cavaya nivayeyani heuxuretü. 
Que müꞌane hesiena macatei 
müpaü catiniupitüarieni 
müvamuinanicü cuiepa memütama 
ꞌaixüa memücateyuxeiyanicü, 
memüyucuinicü. ꞌIxipara ꞌamütevi 
pucueitüarie.

517
5 Hicü quepaucua mixünaxü 
seyu hairieca mieme, mayeniere 
neniuꞌenieni hairieca mieme 
müpaü ꞌutaineme, Quenayeꞌa 
queneuxeiya. Hicü neneutaniere. 
Camüsü cavaya meuyüvi mana 
panierecai. Que müꞌane hesiena 
macatei quiru tiꞌinünüatame 
nahapacaitüni yumamasie. 6 Hicü 
xeime neniuꞌenieni yunaucatü 
memayeneniere mematiꞌucai 
hixüapa heyeniucame que 
mütiꞌeniüriücücai. Müpaü niutayüni, 
Türicu merie cacuniyari müpaü 
quetinayeꞌatüa xei tucari que 
mütiꞌiva tevi, sevara meta xei 
cacuniyari yaxeicüa rayeꞌarücame. 
ꞌAsipepücaꞌiyurieni viya caxie 
xeicüa.
7 Hicü quepaucua mixünaxü 
seyu naurieca mieme, mayeniere 
neniuꞌenieni naurieca mieme 
müpaü ꞌutaineme, Quenayeꞌa 
queneuxeiya. 8 Hicü neneutaniere. 
Camüsü cavaya meucutuxie 
mana panierecai. Que müꞌane 
hesiena macatei Tacucuyame 
catinitevacaitüni. Müquite 
vahüveme ꞌutüana niveiyacaitüni. 
Heiserie mecaniupitüarieni 
cuiepa memütama vahepaüsita, 
nauca taparisie mieme, xei tapari 
vahepaüsita que memüteyupaüme, 
memüvacuinicü ꞌixiparacü hacacü 
cuiniyacü cuiepa miemete yeutari 
vacü.
9 Hicü quepaucua mixünaxü 
seyu ꞌauxüvirieca mieme, 
mürayutimavatüretüa meꞌateme 
nenivaruxeiya ꞌiyarite, müme 
memucuiꞌivaxü Cacaüyari 
niuquieyasie memüteviyacaicü, 
hesiena memiemetetütü 

Masiücütü Que Müratüa 6
memüyuhecüatacaicü, 
müme vaꞌiyarite. 10 Carima 
meniutihivacaitüni müpaü 
meꞌutiyuatü, Cusiyari ꞌacu 
pemüpasie yuri pemaine, 
quepaucuaque petivatahüaveni, 
quepaucuaque tatacuri 
petivapitüani cuiepa memütama 
taxuriya memutayeuricü. 11 Hicü 
yuxexuitü mecaniuhuritüarieni 
ꞌixuriqui mütuxa memenacatünicü. 
Müpaü mepüteꞌutahüavarie 
memüꞌuxipiecacü yareutevicacu 
ꞌacuxi, teꞌuximayatamete 
memücayunaitütücaicü cuxi 
vaꞌivama memücuiꞌivaquecai 
vahepaü.
12 Hicü neneutaniere quepaucua 
mixünaxü seyu ꞌataxevirieca mieme. 
ꞌAna cuie carima niutayuanecaitüni. 
Tau puyürixü ꞌücari müyüvipaü. 
Meseri naitü xuriyapaü ꞌanetü 
nayani. 13 Xuravesixi muyuavisie 
memeucatecai meniucaxürieni 
cuiepa, xapasie que müticaxürüve 
tacariyari carima ꞌucuꞌecacacu. 
14 Muyuavi hixüapa pusanixü 
xapa mütacuicuiyanipaü. Naitü 
yemurite cuiepa haramara hixüapa 
mayemata xaüsie püta pupasi, 
haque mütinierecai pumavecai. 
15 Hicü cuiepa teꞌaitamete 
vavemete cuyaxi vaꞌuquiyarima 
memeucaꞌucai memütürücavicai, 
yunaitü vaüriyarica 
memüteꞌuximayatametetücai 
memüyünüꞌacaita, yunaitü 
meniuyutiꞌavietaxüani terüta ꞌaitüa 
hürisie. 16 Müpaü metenitahüave 
hürite ꞌaite, Quetananucanama, 
quetaneutiꞌavieta catasixeiyacü 
que müꞌane ꞌuvenisie maca Muxa 
Nunusi catasihecanicü. 17 Tucari 

Masiücütü Que Müratüa 6 ,  7
mümarive canayeꞌaniri quepaucua 
memüyehaꞌani. Quepai püyüve 
ꞌamuveni, meputiyuanecai.
Queyupaümetü memuseyumarie
7  Mericüsü ꞌana niuqui 
tuayamete nenivaruxeiya 
yunaucame. Taserieta taꞌutata 
tahixüapa tasutüa metiꞌutü 
meninenacaitüni ꞌeca, naisarie 
mücaꞌuyeicanicü cuiepa 
haramarasie naime cüyesie. 
2 Hicü xeime neniuxeiya niuqui 
tuayame tau manatineica 
ꞌutimiecame, Cacaüyari 
mayeniere seyuya ꞌacuetü. Hicü 
carima nivarutahivieni niuqui 
tuayamete yunaucame, müme 
müpaü memütepitüariecai 
ꞌaxa memiyurienicü cuie 
haramara. 3 Müpaü niutayüni, 
Mexicuxi ꞌaxa xepücaꞌiyurieni 
cuie haramara naime cüye, 
tecavatiꞌinüaritüavavecacu 
tacacaüyari 
teꞌuximayatametemama vacanata. 
4 Hicü ꞌinüarite nenetimani, 
que memüteyupaümecai 
memutiꞌinüaritüarie. Xei 
sienituyari miriyari heimana 
huta teviyari miriyari heimana 
nauca miriyari meyupaümetü 
mecaniuꞌinüaritüarieni ꞌIxaheri 
xiüyarimama. Xexuitü nuivarite 
mepuxuavecai. 5 Cura nuivarieyasie 
miemete tamamata heimana huta 
miriyari mecaniuꞌinüaritüarieni, 
Xuveni nuivarieyasie miemete 
tamamata heimana huta miriyari, 
Cari nuivarieyasie miemete 
tamamata heimana huta miriyari, 
6 ꞌAseri nuivarieyasie miemete 
tamamata heimana huta miriyari, 

518

Nepütari nuivarieyasie miemete 
tamamata heimana huta miriyari, 
Manasexi nuivarieyasie miemete 
tamamata heimana huta miriyari, 
7 Simiyuni nuivarieyasie miemete 
tamamata heimana huta miriyari, 
Revi nuivarieyasie miemete 
tamamata heimana huta miriyari, 
ꞌIsacari nuivarieyasie miemete 
tamamata heimana huta miriyari, 
8 Savuruni nuivarieyasie miemete 
tamamata heimana huta miriyari, 
Cuse nuivarieyasie miemete 
tamamata heimana huta miriyari, 
Venicamini nuivarieyasie miemete 
tamamata heimana huta miriyari 
mecaniuꞌinüaritüarieni.
Meyumüiretü memanacatuxacai
9 Mericüsü ꞌana 
neneutaniere. Camüsü teüteri 
mecaniyumüirecaitüni, tevi 
pücayüvecai müvarutiꞌinüatacü. 
Yunaime teüteriyari vahesüa 
mecanimiemetetücaitüni, 
yunaime nuivarite vahesüa 
mepümiemetetücai, naisarie 
cuiepa mepüquiecataritücai, naime 
niuquicü meputiniucacai. Mana 
menitiꞌucaitüni ꞌuveni hüxie 
Muxa hüxie meꞌanacatuxatü, tacü 
meꞌaꞌütü yumamasie. 10 Carima 
müpaü meniutiyuanecaitüni, 
Catiniyuvicueisitüvametüni 
tacacaüyari ꞌuvenisie maca, Muxa 
meta. 11 Yunaitü niuqui tuayamete 
mana menitiꞌucaitüni ꞌuveni ꞌaurie, 
ꞌuquiravesixi vaꞌaurie, yunaucatü 
memayeneniere vaꞌaurie. Hicü 
meniutihüximaꞌuni ꞌuveni hüxie. 
Nenevieri mecanipitüani Cacaüyari 
12 müpaü meꞌutiyuatü, Niuqui 
caniseꞌini.

519
Visi queticühüavarüvani
ꞌAixüa quecuxaxasivani
Timaivetü quemarivani
Pamüpariyusi quepitüarieca
Veꞌeme quexasivani
Türücaüyetü yüvetü quexasivani
Tacacaüyari yuheyemecü.
Müpaü xeicüa caniꞌaneni.
13 Mericüsü xevitü müme 
ꞌuquirasi müpaü canetiniutahüave, 
ꞌIme memanacatuxa quehate. 
Haque mepeyecü. 14 Ne müpaü 
netinicühüaveni, Neuxei, masi 
ꞌecü yapepütimate. ꞌIya nerahüave, 
ꞌIme mecanihümetüni memuꞌaxüa 
vaücava meꞌuximatüarieca. 
Menitiꞌecua yuꞌixuriqui, menitituriya 
Muxa Nunusi mumieriecü. 
15 ꞌAyumieme Cacaüyari ꞌuvenieya 
hüxie menitiꞌuni.
Tucaricü tücaricü
Hesiena mieme 
meteniꞌuximayaca tuquitana.
Que müꞌane ꞌuvenisie maca
Püvateütani vaꞌüviyatü.
  16 ꞌUxaꞌatüni varie
Mepücaheuhacacuicuni,
Mepücaheuharicuni.
Tau pücavaxürimütüaca,
Xüri pücavaꞌuximatüaca.
  17 ꞌUveni manuve ꞌaurie
Mücü Muxa mana ꞌuvetü
Mücü püvaꞌüviyani
Muxasi vahüvemepaü yüanetü.
Püvacuvitüneni
Naisarie haixa mücuneniere
Mana meharetü mepayeyuyurini.
Cacaüyari naime vaꞌucai
Canaꞌitiexüamücü vahüxita.
Seyu ꞌatahutarieca mieme
8  Mericüsü quepaucua 
mixünaxü seyu ꞌatahutarieca 

Masiücütü Que Müratüa 7 ,  8
mieme, muyuavisie cayuvatü 
putamarixü merie hurayari 
yacütütü. 2 Hicü niuqui tuayamete 
Cacaüyari hüxie memütiꞌu 
necanivaruxeiya ꞌatahutame. 
Cuxineta meniutaꞌüitüarieni 
ꞌatahutame. 3 Hicü xevitü 
ꞌaura nayani niuqui tuayame. 
Mürayutimavatüre niutaqueni 
huru pusiyari ꞌahanatü. Vaüca 
ꞌücua visi muꞌüa caniutuitüarieni, 
yunaime Cacaüyari teüterimama 
vanenevierisie mieme, mimavanicü 
mürayutimavatüresie hurucü 
muveviya ꞌuveni hüxie maniere. 
4 Hicü ꞌücua cuauniyari 
niutiꞌenirümecaitüni Cacaüyari 
teüterimama vanenevierisie mieme, 
niuqui tuayame ꞌetucacu Cacaüyari 
hüxie. 5 Hicü niuqui tuayame 
ꞌenuhanaca pusi, ꞌitahüniyaca 
tai mürayutimavatüre mieme, 
neihüani cuiepa. Pecutürarücacai 
putayuanecai pucumerücacai cuie 
putayua.

Cuxinetate
6 Hicü niuqui tuayamete 
ꞌatahutatü, ꞌatahuta cuxinetayari 
memaꞌücai meniuyucuhaꞌaritüani 
memitihüsienicü.
7 Hicü mexüacame nitahüsieni 
yucuxineta. Te taimatü xuriya 
nütü neucaxüriyani cuiepa. 
Cuie ꞌesivatücacu xei terisi 
niutataiyarieni cüyexi ꞌesivatücacu 
xei terisi meta, ꞌüxa müsisiüravi 
naitü niutataiyarieni.
8 Hicü hutarieca mieme niuqui 
tuayame nitahüsieni yucuxineta. 
Yemuripaü tiyuxexeiyatü ꞌenetü 
tatü neucahüiyani haramarasie. 
Haramara ꞌesivatücacu xei terisi 

Masiücütü Que Müratüa 8 ,  9
xuriya nayani. 9 Haramarasie 
memüyeꞌuva ꞌesivatücacu xei 
terisi meniucuini. Naviyasixi 
meniutatümaiyarieni ꞌesivatücacu 
xei terisi.
10 Hicü hairieca mieme niuqui 
tuayame nitahüsieni yucuxineta. 
Taheima ꞌacaneca cuiepa niucaveni 
xurave ꞌenetü cüxemepaü tatü. 
Hatuxame haixa mücunenieresie 
ꞌesivatücacu xei terisisie niucaveni. 
11 Xurave Masivi catinitevacaitüni. 
Ha ꞌesivatücacu xei terisi hasivitü 
nayani. Yumüiretü teüteri 
meniucuini ha masiürixücü.
12 Hicü naurieca mieme niuqui 
tuayame nitahüsieni yucuxineta. 
Tau puveiya ꞌesivatücacu xei 
terisi, meseri yaxeicüa, xuravesixi 
yaxeicüa. Niucuyüre, tucari 
mücahecüacacü ꞌesivatücacu xei 
terisi, tücarita yaxeicüa.
13 Hicü neneutaniere. Niuqui 
tuayame neniuꞌenieni muyuavi 
hixüapa ꞌaviximeme, carima müpaü 
ꞌutaineme, Xüa ꞌui, xüa ꞌui, xüa ꞌui 
que meꞌitüarieni cuiepa memütama 
quepaucua hipatü cuxineta 
mütihüsierieni haicatü, quepaucua 
niuqui tuayamete memitihüsieni.
9  Hicü ꞌauxüvirieca mieme 
niuqui tuayame nitahüsieni 
yucuxineta. Xurave neniuxeiya 
taheima mieme cuiepa ꞌucavecu. 
Müvatixavasie mieme yaviyari 
caniucueitüarieni cümana 
müreuyepienicü meucatevasie. 
2 Hicü tineuyepieni müvatixavasie. 
Hicü meucatevasie cuauni 
nivatineicani teca ꞌamüpa 
cuauniyaripaü ꞌanetü. Tau 
cahecüacacu pucuyürixü, 
caꞌanuyehecüatü patüa cuauni 

520
müvatineicacaicü müvatixavasie. 
3 Hicü cuaunisata mehatinexüaca, 
cuiepa menivacüne ꞌusicari. 
Türücariya mecaniupitüarieni 
yaxeicüa terücaxi cuiepa 
miemete que memütetürücavi. 
4 Müpaü meteniutahüavarieni, 
ꞌasimemücaꞌiyurienicü cuiepa 
mieme ꞌüxa, naime müsisiüravi 
naime cüye, masi ꞌaxa 
memüvayurienicü teüteri Cacaüyari 
seyuya memücahexeiya yucanata. 
5 Müpaü meteniupitüarieni, 
memücavacuinicü, masi 
memüvaꞌuximatüacacü ꞌauxüme 
meseri. Que memütevaꞌuximatüacai, 
yaxeicüa mecaniyüacaitüni 
cumu quepaucua tevi terüca 
miquei. 6 Mücü tucarisie 
teüteri mepeucuicuni peru 
mepüyutatexieni memücuinicü. 
Mepüyuvautüveni memücuinicü, 
peru müiya püyutaꞌuna, vahesie 
pumaveni.
7 ꞌUsicari que 
memüteyuxexeiyacai, cavayasixi 
memücuhaꞌarisie cuyacü 
mecaniꞌanenecaitüni. Yumuꞌusie 
huru mumayaripaü ꞌaneneme 
menanutimanacaitüni. Yühüxie 
teüteri que memüteꞌayeꞌanene 
müpaü mepayeꞌanenecai müme. 
8 ꞌUcari vahepaü mepüteꞌucüpacai. 
Vatame mayesi vatamepaü 
püꞌanenecai. 9 Tepüapaü ꞌaneneme 
mepanacatütücatei yutavisie. 
Yuꞌanacü meputixuvarücacai, 
cuyaxi vacaxetatepaü que 
mütiuyuatüca cavayasixi 
mehehapacacu cuyacü 
meheutanausaxüaximetü. 
10 Vacuaxi terücaxi vacuaxipaü 
caniꞌanenecaitüni ꞌanuyemümüsütü. 

521
Yucuaxicü mecanitürücavicaitüni, 
ꞌauxüme meseri ꞌaxa 
memüvayurienicü teüteri. 11 Que 
müꞌane mütivaꞌaitüvacai niuqui 
tuayame canihücütücaitüni 
mana müreꞌaitacai meucatevasie. 
Hepürayusixi vaniuquicü ꞌAvaruni 
catinitevacaitüni, Cüriyecusixi 
vaniuquicü Tiyucaꞌuname titevatü.
12 Nayeꞌaniri, xüa ꞌui matüari que 
mutayü. ꞌArique cuxi canayeꞌamücü 
hutacüa xüa ꞌui que mutayü.
13 Hicü ꞌataxevirieca mieme niuqui 
tuayame nitahüsieni yucuxineta. 
Haqueva meve mürayutimavatüre 
nauca ꞌavayari mexeiya hurucü 
müveviyatüca Cacaüyari hüxie 
muve, ꞌava hixüapa ꞌutaniucame 
xeime neniuꞌenieni. 14 Müpaü 
tinitahüave ꞌataxevirieca mieme 
niuqui tuayame cuxineta macuecai, 
Niuqui tuayamete quenivarutixüna 
yunaucame, müme hatuxame 
ꞌamüpasie ꞌEupürate mütitevasie 
memanutaxüriya. 15 Hicü 
meniutixünarieni yunaucatü niuqui 
tuayamete memücuhaꞌarisiecai 
mücü hurayari mücü tucari mücü 
meseri mücü viyari mecuevietü, 
memüvacuinicü teüteri ꞌesivatücacu 
xei terisi. 16 Vacuyaxima 
cavayasixi vahesie mematecai 
huta sienituyari miriyari miriyari 
mecaniyupaümecaitüni. ꞌInüari 
nenetimani.
17 Hicü heinüsitapaü 
nepütiunierixü, ꞌipaü meꞌaneneme 
nenivaruxeiya cavayasixi, 
müme vahesie mematecai meta. 
Yutavisie menenacatütücateitüni 
tepüa mayetaimaüyetücatei 
mayecuauniyatücatei mayetataxavi 
ꞌasupürepaü. Cavayasixi 

Masiücütü Que Müratüa 9 ,  10
vamuꞌu mayesi vamuꞌupaü 
caniꞌanenecaitüni. Vateta 
nivayeneicacaitüni tai cuauni 
ꞌasupüre. 18 Haica cuiniyayaricü 
meniucuini teüteri ꞌesivatücacu xei 
terisi, taicü cuaunicü ꞌasupürecü 
vateta müvayeneicacaicü. 
19 Cavayasixi yütürücariya 
mecanexeiyacaitüni yuteta 
yucuaxisie. Vacuaxi cuterixi 
vahepaü caniꞌanenecaitüni 
ꞌanutimuꞌutücaitü. Mücücü ꞌaxa 
mepüvayuriecai.
20 Hipatü teüteri 
mepücaꞌucuiꞌivaxü mevacuicacu. 
Müme mepücatehayevacai 
meteꞌayexeiyatü tita yumamacü 
memütevevie. Mepücatehayevacai 
nenevieri mevapitüatü cacaüyarixi 
ꞌaxa memüꞌanene, huru pürata 
vürunise tete cüye cacaüyarixiyari 
sepa memücaheuneniere 
memücaheuꞌenana 
memücaheucünivave. 
21 Mepücatehayevacai que 
memüteyumemivacai que 
memüteyuquevayacai que 
memütevacumaüvacai müme 
memücavaꞌüitamatücai 
memücavacünamatücai, que 
memütenavayacai.
Niuqui tuayame xapa mahuriecai
10  Hicü xeime niuqui 
tuayame neniuxeiya 
türücaüyeme taheima ꞌacamiecame, 
haivitüri ꞌanacatücüme, cuvivi 
ꞌanamacame yumuꞌusie. Taupaü 
nayexavatücaitüni yühüxie, 
ꞌücateya tai ꞌiquisaraüyaripaü 
pütiyuxexeiyacai. 2 Yumamasie 
xapa nahuriecaitüni ꞌesiyeume 
verime. Yuserieta niutaqueni 

Masiücütü Que Müratüa 10 ,  11
haramarasie, yuꞌutata cuiepa. 
3 Hicü carima niutaniuni maye que 
mütiuhiva. ꞌUtaniucu, ꞌatahuta 
türanariyari niuyuani. 4 Quepaucua 
muyua ꞌatahuta türanariyari ne 
nepütitiꞌutüaniquecai. Xeime 
neniuꞌenieni taheima müpaü 
haineme, Seyucü queneunama tita 
pemütiuꞌeni müretüranaxü ꞌatahuta 
türanariyari, yapepücaracaꞌutüani. 
5 Hicü mücü niuqui tuayame 
nemuxei haramarasie cuiepa 
ꞌuveme, yuserieta neutimeni 
muyuavisiepaitü. 6 Niuyuhüritüani 
ꞌiꞌeniecacu que müꞌane yuheyemecü 
mayeniere, que müꞌane mitivevi 
muyuavi tita muyuavisie mütixuave 
cuie tita cuiepa mütixuave 
haramara tita haramarasie 
mütixuave naime mütiutivevi. 
Müpaü niutayüni, ꞌAri hicürixüa 
neutipareri, 7 masi quepaucua 
ꞌatahutarieca mieme niuqui 
tuayame mütaniuni, quepaucua 
mitahüsieni yucuxineta, ꞌana 
tita Cacaüyari mütiutiꞌavietaxü 
canayeꞌamücü caniunüre, que 
mütivacuxaxatüvacai texaxatamete 
hesiena mieme memüteꞌuximayacai.
8 Hicü que müꞌane nemuꞌeni 
taheima ꞌutaniucame, mücü tavari 
pünesiꞌutahüavixü müpaü ꞌutaitü, 
ꞌUma quenemie, quenahuri ꞌiya xapa 
ꞌesimüyeva muveri niuqui tuayame 
mehurie haramarasie cuiepa 
ꞌuvetü. 9 Hicü neneyani niuqui 
tuayamesüa müpaü neticühüavetü 
münesihuritüanicü xapa ꞌesimüyeva. 
ꞌIya müpaü netinicühüaveni, 
Quenanuhurisü queneutacuaꞌi. 
ꞌAyuriepa pasiüre, peru ꞌateta 
xietepaü pacacare. 10 Hicü xapa 
ꞌesimüyeva neꞌanuhurieca niuqui 

522
tuayame mehuriecai, nenitacuani. 
Neteta xietepaü pacacarixü. 
Quepaucua nemitacuai, neyuriepa 
hasivitü nayani. 11 ꞌIya müpaü 
pünetiutahüavixü, Neuyeveca 
ꞌecü tavari Cacaüyarisie mieme 
pemüticuxatanicü yumüireme 
nuivarite vahepaüsita naisarie 
cuiepa miemete vahepaüsita 
müireme niuquicü memütiniuca 
vahepaüsita yumüireme teꞌaitamete 
vahepaüsita.
Tehecüatamete yuhutatü
11  Mericüsü haca 
necaniucueitüarieni 
tiꞌinünüatamepaü ꞌaneme. 
Müpaü netiniutahüavarieni, 
Quenanucuquexi, Cacaüyari 
tuquieya queneutiꞌinüata 
mürayutimavatüre meta, 
mümeta memüyunenevietüve 
tuquipa quenivarutiꞌinüata. 
2 Tuqui tacua queneuhayeva 
xeicüa. Pepücaꞌitiꞌinüata, mana 
memupitüariecü nuivarite hipatü. 
Müme meniquesicuni Cacaüyari 
quiecariena huta teviyari heimana 
huta meseri. 3 Neri yuhutame 
necanivarexeiyani tehecüatamete. 
Müme nepüvatiyasani que 
memüteꞌunenierixü müpaü 
memütecuxatanicü xei miriyari 
heimana huta sienituyari heimana 
haica teviyari tucari, maixa 
meꞌanacatütücaitü hiverica 
hepaüsita.
4 Huriva cüyeyari hutatü, cüxeme 
hutatü cuie cusiyari hüxie mütiꞌu, 
ꞌime mecanihümetüni. 5 Xüca 
xevitü ꞌaxa vayuriemücüni, tai 
püvayeneica vateta, püvatixüsitüani 
müme memüvarayeꞌunie. 

523
Müpaü catinimieriemücü que 
müꞌane ꞌaxa müvayuriemücü. 
6 Müme heiserie mecanexeiyani 
memeitinanicü muyuavi 
mücacaviyecü mexi metecuxata. 
Heiserie mecanexeiyanita ha 
hepaüsita, xuriya memayeitüanicü, 
memüvativanicü cuiepa memütama 
naime cuiniyacü sepa quepaümexa 
mütivanaque. 7 Quepaucua 
meminüni müpaü metehecüatatü, 
yeutanaca meucatevasie matine 
varaꞌivamütü püyumieneni. 
Varaꞌivame nivacuimücü. 
8 Vacaxarite quiecari hixüapa 
pütiheni quiecari ꞌamacuyevasie. 
ꞌIyari que mütimate ꞌinüaricü, 
Suruma catinacutevaca, ꞌEquipitu 
meta racuteva mücü quiecari. 
Mana Tatiꞌaitüvame curuxisie 
caniumierieni. 9 Hipatü naisarie 
cuiepa miemete, nuivarite vahesüa 
miemete müireme niuquitecü 
memutiniuca vahesüa miemete 
yumüireme teüteriyari vahesüa 
miemete yunaitü menixeiyacuni 
vacaxari haica tucari heimana 
merie tuca. Mepücavataunieni 
memücateuquiyanicü vacaxari 
teuquiyapa. 10 Cuiepa memütama 
mepüyutemamavieca mevaxeiyatü, 
temavierica mecanexeiyacacuni, 
ꞌimiquieri mepüyutanüꞌairiexüani, 
texaxatamete yuhutatü 
memüvaꞌuximatüacaicü cuiepa 
memütama. 11 Hicü haica 
tucari heimana merie tuca 
ꞌanucayacu ꞌiyari nieritüvame 
nivaruviya Cacaüyari heiyenüꞌacu. 
Yüꞌücatecü menanucuꞌuni, müme 
memüvaruxei cuini mieme 
meniutimamani. 12 Hicü xeime 
meniuꞌenieni taheima ꞌutaniucame 

Masiücütü Que Müratüa 11
müpaü mütivarutahüavixü, ꞌUva 
xequenanaticüni. Muyuavisie 
menanuticüne haivitürisata, 
müme memüvarayeꞌuniecai 
mevaxeiyacacu. 13 ꞌAnari cuie 
carima niutayuani. Quiecari tapa 
xeicüa nacaxürieni tamamata 
taparisie mieme xei tapari. ꞌAtahuta 
miriyari meyupaümetü teüteri 
meniucuiꞌiva cuie ꞌutayuacu. 
Hipatü meneumamacaitüni, ꞌaixüa 
metenicuxatacaitüni Cacaüyari 
taheima macave hepaüsita.
14 Nayeꞌani xüa ꞌui hutarieca que 
mutayü. Cuitüva canayeꞌamücü 
hairieca xüa ꞌui que mutayü.
Cuxineta ꞌatahutarieca mieme
15 Hicü ꞌatahutarieca mieme niuqui 
tuayame nitahüsieni yucuxineta. 
Hicü carima menetiniucacaitüni 
muyuavisie müpaü meꞌutiyuatü, 
Hicüsüari Tatiꞌaitüvamematü 
hesüana mieme Cürisitumatü, müme 
cuiepa meteꞌaitatü mecanacüne. 
Catiniꞌaitacamücü yuheyemecü. 
16 Hicü ꞌuquiravesixi xei teviyari 
heimana yunaucatü Cacaüyari 
hüxie mematecai ꞌuvenitesie, müme 
meniutihüximaꞌuni. Nenevieri 
mecanipitüani Cacaüyari 17 müpaü 
meꞌutiyuatü,
Pamüpariyusi tepümasipitüa
ꞌEcü Tiꞌaitame Cacaüyari
Naimecü pemütürücaüye ꞌacu,
Que müꞌane ꞌamuyeicacai
Que müꞌane ꞌamuyeica,
Que müꞌane ꞌumamie
ꞌEcü pecanihücütüni,
Penisutüani
ꞌAcümana peyüanetü
Cuini mieme que 
pemütitürücaüye.

Masiücütü Que Müratüa 11 ,  12
Penisutüani
Petiꞌaitatü.
  18 Nuivarite menihaꞌacaitüni,
Peru ꞌahaxüa canayeꞌani,
Tucari rayeꞌa
Pemüvatahüavecü müquite,
Vaꞌivarica pemüvaminicü
ꞌAhesüa miemete 
teꞌuximayatamete,
Texaxatamete,
Cacaüyari teüterimama,
Müme memümateheuyehüviri
Que müꞌane pemühücü,
Türi ꞌuquiravesixi yunaitü.
Nayeꞌani meta
ꞌEcü pemüvaseviximanicü
Müme cuie memüseviximacai.
19 Mericüsü Cacaüyari tuquieya 
caneuyepiere muyuavisie. 
Cacuni türatuya müꞌinüariyari 
canimasiücücaitüni tuquita 
yecaitü. Nivayemerücacaitüni 
neyeyuanecaitüni 
neyetürarücacaitüni cuie 
niutayuani te ꞌenenetü 
niucaxürieni.
ꞌUca cumatü
12  Mericüsü ꞌinüari masiücütü 
nayani muyuavisie 
marivetü. ꞌUca mana nanierecaitüni 
tau ꞌanacatütü meserisie ꞌavetü, 
yumuꞌusie muma ꞌanamatü 
tamamata heimana huta xuravesixi 
mumayari 2 nunusi ꞌayetütü. 
Niutahivacaitüni ꞌicucuinecacu cui 
tinivenique. 3 Xevitüta masiücütü 
nayani muyuavisie ꞌinüaritütü, cu 
ꞌepatü heuxuretü ꞌatahuta muꞌuyari 
hexeiyatü, tamamata ꞌavayari 
hexeiyatü, yumuꞌutesie ꞌatahuta 
mumayari ꞌanamanatü. 4 Yucuaxicü 
nivaranacahapani xuravesixi 

524
muyuavisie ꞌesivatücacu xei teresi, 
nivareucaxürieni cuiepa. Cu ꞌamüpa 
ꞌuca mütiniverümecai hüxie niuhuni 
ꞌicuaimütü nuꞌaya quepaucua 
mütiniveniquecai. 5 Hicü ꞌuquitüme 
niutiniveni, que müꞌane yunaime 
nuivarite tivaꞌaitüvame mayani, que 
müꞌane tepüa ꞌisüyari müticueni. 
Nuꞌaya panutivitüquie Cacaüyarisüa 
ꞌuvenieya macavesiepaitü. 6 Hicü 
ꞌuca niuyutaꞌuna macumavesiepai, 
haque Cacaüyari meicuhaꞌaritüiri 
mana meꞌüviyarienicü xei miriyari 
heimana huta sienituyari heimana 
haica teviyari tucari.
7 ꞌAna cuya niutaveni muyuavisie. 
Miyeri, niuqui tuayametemama 
yunaitü menisutüani 
cumatü meyucuitüvetü. Cu 
niyumienecaitüni, niuqui 
tuayametemama hepaüna, 8 peru 
mepüyutatexi, huyeri pumavecai 
memütenaquenicü muyuavisie. 
9 Hicü mücü cu ꞌamüpa, mücü cu 
matüaripai mümieme Cauyumarie 
mütiteva Satanaxi mütiteva, 
que müꞌane mütivaꞌirüviya 
yunaime cuiepa memütama, 
mücü cananuyehüiyani mana. 
Cuiepapai neucahüiyani, niuqui 
tuayametemama ꞌutümana 
meneucaxüriyani mana.
10 Hicü xeime neniuꞌenieni 
müpaü mutayü carima, Hicürixüa 
canayeꞌani, canimasiücüni 
tacacaüyari que mütiyuvicueisitüva 
que mütitürücaüye que mütiꞌaita. 
Canimasiücüni Cürisitu heiserie que 
mürexeiya hesüana miemetütü. Que 
müꞌane müvaxaneta taꞌivamarixi, 
mücü cananuyehüiyani, que müꞌane 
tacacaüyari hüxie müvaxanetacai 
tucaricü tücaricü. 11 Mümeri 

525
meneꞌiva Muxa xuriyayacü, 
memütecuxatacaicü meyuhecüatatü, 
yutucari memücayucueririecaicü 
sepa memucuiꞌivaxü. 12 ꞌAyumieme 
queneꞌatemavieca muyuavi ꞌacu, 
xeme muyuavisie xemetitei 
xequeneyutemamavieca. Xüa ꞌui 
cuiepa xemütama haramarasie 
xemütama. Cauyumarie 
neucahüiyani xehesüa cui haꞌatü 
müpaü timaitü, yapaümexa xeicüa 
püyüveni.
13 Mericüsü quepaucua cu 
müpaü müretima cuiepapai 
macahüiya, niveiyacaitüni 
mücü ꞌuca ꞌuqui mutinivexü. 
14 Hicü ꞌuca caniupitüarieni 
maꞌanatücanicü verica 
ꞌamünenapaü, macumavesiepai 
manuvienicü yuhuyeripa, 
haque mücaꞌixeiyacü cu, haque 
müremiquieca xei viyari, ꞌariqueta 
huta viyari, ꞌariqueta merie viyari. 
15 Hicü cu hatuxamepaü pame 
ha nanatihayani ꞌuca ꞌutüma 
ꞌenuhausitüanique. 16 Peru cuie 
nipareviecaitüni ꞌuca. Nivatixavare, 
muva neucayeurieni hatuxame cu 
menatihayaxü yuteta. 17 Hicü cu 
niuyehaꞌani ꞌuca hepaüsita. Neyani 
müyumienenicü, hipame hesiena 
memüyenunuiva varayeꞌunietü, 
müme yamemütecahu Cacaüyari 
que mütiꞌaita, memüyuhecüata 
Quesusisüa memiemetetütü, müme 
varayeꞌunietü.
Yeutari yuhutatü
13  Mericüsü mana neꞌutaqueca 
xiücaripa haramara 
tesita, yeutanaca neniuxeiya 
haramarasie ꞌanatiyeiximeme. 
Tamamata ꞌavayari 

Masiücütü Que Müratüa 12 ,  13
nexeiyacaitüni, ꞌatahuta muꞌuyari 
meta, ꞌavateyasie tamamata 
mumayari nanamanacaitüni. 
Muꞌuteyasie püraꞌutücatei que 
mütiyuseviximacai ꞌaxa titevatü. 
2 Mücü yeutanaca nemuxei 
tüvepaü catiniyuxexeiyacaitüni, 
husepaü reꞌücatü, mayepaü 
retenitü. Hicü cu ꞌamüpa 
nipitüani yütürücariya, heiserie 
nipitüanita mütiꞌaitanicü ꞌuvenisie 
ꞌacaitü haque cu müreꞌaitacai, 
heiserie vaüca nipitüanita. 
3 Muꞌuya xevitü mumieriepaü 
pütiyuxexeiyacai, peru que 
mütiucuinixü nanayehüiyani sepa 
mümüximecai. Yunaitü cuiepa 
memütama meniꞌiyarixiecaitüni 
meꞌixeiyatü yeutanaca, hesiena 
mepüteviyacucai. 4 Nenevieri 
menipitüani cu, mücü heiserie 
mipitüacü yeutanaca. Yeutanacata 
nenevieri menipitüani müpaü 
meꞌutiyuatü, Quepaicü mücü 
yeutanacapaü püꞌane, quepaicü 
püyüve hamatüana müyumieneni.
5 Hicü niuqui niupitüarieni vaüca 
müticuxatanicü, miseviximanicü 
Cacaüyari ꞌaxa ꞌutaitü hepaüsitana. 
Heiserie caniupitüarienita huta 
teviyari heimana huta meseri 
müpaü mütiyurienenicü. 6 Hicü 
nisutüani ꞌaxa ꞌutaitü Cacaüyari 
hepaüsita, ꞌiseviximatü que 
müꞌane mühücü, ꞌiseviximatü 
tuquieyata, mümeta muyuavisie 
memütitei vaseviximatü nisutüani. 
7 Hicü müpaü tiniupitüarieni 
müyumienenicü Cacaüyari 
teüterimama müvarayeꞌuniecacü, 
müvaraꞌivanicü. Heiserie pupitüarie 
yunaime nuivarite vahepaüsita, 
naime cuiepa quiecatari 

Masiücütü Que Müratüa 13 ,  14
vahepaüsita, naime niuquicü 
memutiniuca vahepaüsita, yunaime 
teüterixi vahepaüsita. 8 Yunaitü 
cuiepa memütama nenevieri 
menipitüacaitüni, müme xeicüa 
cuie munetüariepai memacayasarie 
Muxa mumierie xapayasie quename 
tucari mehexeiya manuyünesie, 
müme xeicüa nenevieri 
mepücaꞌipitüacai.
9 Xaütü netü muꞌenaxü.
  10 Que müꞌane teüteri teva 
müvarahapa
Vaviyatü,
Mücü nanuhaniemücü tevapai.
Que müꞌane ꞌixiparacü 
mütiyumemiva,
Mücüta ꞌixiparacü
Canimieriemücü vaüriyarica.
Müpaü metemaitü Cacaüyari 
teüterimama mepüteꞌucaꞌenivani 
yuri meteꞌerietü.
11 Mericüsü ꞌana xeime 
necaniuxeiya yeutanaca cuieta 
matine. Canaꞌavatücateitüni 
muxapaü. Cupaü tiniuxaxatacaitüni. 
12 Yeutanaca matüari müyüanecai 
heiserie que mürexeiyacai, ꞌicü 
naimecü yaxeicüa catiniyurieneni 
hüxiena ꞌuvetü. Nicuyuitüani 
cuie, müme cuiepa memütamata 
nivarucuyuitüani nenevieri 
memipitüanicü mücü yeutanaca 
matüari müyüanecai, que müꞌane 
manayehüiya müximetü quepaucua 
mütiucuinixü. 13 ꞌInüari püvevie 
mamarivaveme, tai ꞌaitüatü 
taheima macanenicü cuiepa 
teüteri meꞌixeiyacacu. 14 Cuiepa 
memütama tinivaꞌirüviyani 
müireme ꞌinüari pitüarietü, 
yamütiyurienenicü yeutanaca hüxie 
ꞌuvetü. Müpaü tinivarutaꞌaitüani 

526

cuiepa memütama ꞌüquisica 
memütavevienicü yeutanacapaü 
tiyuxexeiyame, que müꞌane 
manutanierixü sepa ꞌixiparacü 
mütiucuinixü, mücüpaü ꞌaneme. 
15 Hicü müpaü catiniupitüarieni 
ꞌiyari mipitüanicü yeutanaca 
ꞌüquisicayari, mücü müticuxatanicü 
yeutanacapaü tiyuxexeiyatü, 
müpaü mütiꞌaitanicü 
memücuiꞌivacü queyupaümetü 
nenevieri memücaꞌipitüa 
yeutanaca ꞌüquisicayari. 16 Hicü 
müpaü tinivarutaꞌaitüani türi 
ꞌuquiravesixi yunaime, memeucaꞌu 
memümamave, müme memüyünüꞌa 
müme vaüriyarica memüteꞌuximaya 
yunaime, yumamasie yuserieta 
memüꞌinüaritüarienicü yucanata. 
17 Tevi pücayüve tixaütü 
mütinanenicü mütituanicü me 
xüca caꞌinüaritüarieveni, raꞌutü 
que mütiteva yeutanaca, que 
mütiꞌinüasie terüvaricaya 
ꞌinüariyari nusu. 18 ꞌIcücü 
yapüretimani, que müꞌane 
ꞌaixüa müremuꞌu queꞌitiꞌinüata 
yeutanaca ꞌinüasicaya. Tevi müpaü 
catiniꞌinüasieca que mütiteva. 
ꞌInüasicaya ꞌataxeime sienituyari 
heimana haica teviyari heimana 
ꞌataxevi canipaümeni.
Mümüiremete vanüavari
14  Mericüsü ꞌana neneutaniere. 
Camüsü mücü Muxa 
Nunusi mana navecaitüni 
yemurisie Siyuni mütitevasie. 
Hamatüana mana menitiꞌucaitüni 
xei sienituyari miriyari heimana 
huta teviyari miriyari heimana 
nauca miriyari meyupaümetü, 
yucanata meteꞌaꞌutücaitü mücü 

527
que mütiteva, ꞌuquiyarieyata que 
mütiteva. 2 Yuariya neniuꞌenieni 
muyuavisie haineme, ha 
ꞌamüpapaü tiꞌeniüriücüme, türanari 
mütürücaüyepaü tiꞌeniüriücüme. 
Yuariya nemuꞌeni, canarivivamete 
vacuicari canihücütücaitüni. 
3 Cuicari mühecua menicuicacaitüni 
mana metiꞌutü ꞌuveni hüxie, 
yunaucatü memayeneniere vahüxie, 
ꞌuquiravesixi vahüxie. Xevitü 
pücayüvecai meitimanicü mücü 
cuicari, müme xei sienituyari 
miriyari heimana huta teviyari 
miriyari heimana nauca miriyari 
memüyupaümecai xeicüa 
mepimaicai, queyupaümetü 
memutixünarie meꞌutinanaiyaca 
cuiepa memütama vasata. 
4 Müme mecanihümetüni 
memücayusevixima ꞌucaravesixi 
mevaveiyatü, mepücaxuriquitüca. 
Müme mecanihümetüni memeveiya 
mücü Muxa que mütimie. 
Teüteri vasata meputinanaiya 
memütixünarienicü, Cacaüyari 
nivesicaya Muxa nivesicaya 
memacünecü. 5 Vateta ꞌitarica 
pumave, vahesie pücarahüiva.
Niuqui tuayamete haica 
niuquiyari memüꞌatüa
6 Hicü xeime neniuxeiya 
niuqui tuayame muyuavi 
hixüapa haviecame. Niuqui 
ꞌaixüa manuyüne yuheyemecü 
mücuxaxasiva nexeiyacaitüni 
yamütivataxatüanicü cuiepa 
memütama, yunaime teüterixi 
yunaime nuivarite naime niuquicü 
memutiniuca naime cuiepa 
quiecatari. 7 Müpaü nainecaitüni 
carima, Xequeteneuyehüvirieca 

Masiücütü Que Müratüa 14
Cacaüyari, veꞌeme xequeneꞌerieca. 
Tucari canayeꞌani müvatahüavecü 
ꞌisücametütü. Nenevieri 
xequenepitüaca que müꞌane 
mitivevi muyuavi cuie haramara 
haixate.
8 Hutariecata niuqui tuayame 
ꞌutümana niumiecaitüni müpaü 
ꞌutaitü, Quiecari mümarive 
niucaꞌunarieniri Vaviruniya 
quiecariyari. Yaxeicüa ꞌucapaü 
yuvinu que mütivaꞌitüa 
memüꞌaxenicü memicumaüvanicü, 
mana quiecatari menivaꞌitüacaitüni 
yunaime nuivarite 
memühecarienicü. Hicürixüa 
vaquiecari niucaꞌunarieni.
9 Hairiecata niuqui tuayame 
vaꞌutüma niumiecaitüni yaꞌutaitü 
carima, Que müꞌane nenevieri 
mipitüa yeutanaca, que müꞌane 
nenevieri mipitüa ꞌüquisica 
hepaüna mütiyuxexeiya, que 
müꞌane mitanaquiꞌerie seyuya 
yucanata yumamasie, 10 mücü 
nenuꞌiemücü Cacaüyari vinuya 
mucatuariva tecüxitana 
canüitüarievetü, yapüretimani 
que mütihaꞌa Cacaüyari 
quepaucua mücü mihecani. 
Caniꞌuximatüariemücü taicü 
ꞌasupürecü Cacaüyari niuqui 
tuayametemama vahüxie Muxa 
hüxie. 11 Yameteꞌuximatüariecacu 
cuauniyari yuheyemecü petineicani. 
ꞌUxipiya mepücahexeiyani 
tucaricü tücaricü queyupaümetü 
nenevieri memipitüa yeutanaca, 
müme nenevieri memipitüa 
ꞌüquisica hepaüna mütiyuxexeiya, 
memitanaquiꞌerie seyuya que 
mütiteva raꞌucacu vahesie. 12 Müpaü 
metemaitü mepüteꞌucaꞌenivani 

Masiücütü Que Müratüa 14 ,  15
Cacaüyari teüterimama, müme 
yamemütecahu Cacaüyari que 
mütiꞌaita yuri memüteꞌerie 
Quesusisie.
13 Hicü xeime neniuꞌenieni 
müpaü hetaineme taheima, 
Müpaü quetineuꞌutüa, ꞌAixüa 
mecaniꞌitüariecacuni müme 
Tiꞌaitamesie meteviyatü memücuini 
hicü ꞌuxaꞌatüni varie. Hü, naineni 
ꞌIyari, meniꞌuxipiecacuni que 
memüteꞌuꞌuximayacai. Tita 
memüteꞌuyuri pümasiücüni sepa 
haque memeꞌuva.
Cuiepa que mütiucaxirie
14 Hicü neneutaniere. Camüsü 
haivitüri mütuxa ꞌacananierecaitüni. 
Haivitüri heima nacateitüni 
que müꞌane Yuri Tevipaü 
mütiyuxexeiyacai, yumuꞌusie huru 
mumayari ꞌanamatü, yumamasie 
huxa mataxicaunicai ꞌacuetü. 
15 Hicü xevitü niuqui tuayame 
tuquita ꞌayeneca nitahivieni que 
müꞌane haivitüri heima macatei, 
müpaü ꞌutaitü carima, ꞌAhuxacü 
queneucaxica. Tucari nayeꞌani 
xirica, türicu müseseꞌicü cuiepa. 
16 Hicü haivitüri heima ꞌacaitü 
yuhuxacü cuiepa necuxini. Cuiepa 
nacuxirieni naitü.
17 Hicü xevitü niuqui tuayame 
nivayeneni tuquita muyuavisie. 
Mücüta huxa mataxicaunicai 
nacuecaitüni. 18 Xevitiüxa 
mürayutimavatüresie neyeyani 
niuqui tuayame heiserie mexeiyacai 
tai hepaüsita. Carima nitahivieni 
que müꞌane huxa mataxicaunicai 
macuecai yaꞌutaitü, ꞌAhuxa 
mataxicaunicü queneucuxeüri 
caxie tacariyari cuiepa. ꞌAri caxie 

528

caniuticuacuaxeniri. 19 Hicü 
mücü niuqui tuayame yuhuxacü 
nicuxeürieni caxie cuiepa. Caxie 
pünameta ꞌamüyevata neicaxürieni, 
ꞌinüari mayanicü Cacaüyari que 
mütihaꞌa. 20 Hicü caxie pünameta 
mieme niutiquesinarieni quiecari 
tesie. Xuriya nivayeneicacaitüni 
caxie pünameta, cavayasixi 
vapirenupaü suitü, haica 
sienituyari heimana xei teviyari 
quirumetüruyari ꞌacuyeucacu.
ꞌAtahuta cuiniyayari ꞌatahutatü 
memiꞌatüa niuqui tuayamete
15  Mericüsü xeime ꞌinüari 
neniuxeiya muyuavisie 
mariveme tiyühüxiyatüvame. 
Niuqui tuayamete nenivaruxeiya 
ꞌatahutame ꞌatahuta cuiniyayari 
memexeiyacai ꞌimatürieca miemete.
2 Hicü haramarapaü ꞌaneme 
nepuxei xicüripaü tiyuxexeiyame 
tai nücame. Mümeta nepüvaruxei 
memeꞌivaxü yeutanaca, memeꞌivaxü 
üquisica hepaüna mütiyuxexeiyacai, 
memeꞌivaxü seyuya ꞌinüasicaya 
cümana müꞌinüasie que müꞌane 
mühücü. Xicüri haramarayari 
tesita menitiꞌucaitüni harupa 
meꞌuꞌütü Cacaüyari menüavatü. 
3 Muisexi Cacaüyarisie mieme 
tiꞌuximayatü que mütinüavacai, 
Muxa que mütinüava, müpaü 
meteniucuicacaitüni müpaü 
meꞌutiyuatü,
Que pemütiyuriene
Pepümarive
Pepütiꞌahüxisiyatüvame
Tiꞌaitame Cacaüyari
Nai pemütiꞌaita.
Heiseriemecü yapeticamietü
Yuri pehaitü ꞌapepuyeica,

529
Nuivarite tivaꞌaitüvame.
  4 Yunaitü 
mepümateheuyehüvirieca 
Tiꞌaitame,
Visi mepümatexatani
Que müꞌane pemühücü.
ꞌEcü ꞌaxaütame pepüpasie,
Yunaitü nuivarite 
meniꞌaxüacuni,
Meniyuneneviecacuni
ꞌAhüxie metiꞌutü
Mümasiücücü
Tita pemütiyuriene
Heiseriemecü yapeticamietü.
5 Mericüsü ꞌana neneutaniere. 
Haque masi yemecü mepasie 
tuquita muyuavisie, haque 
Cacaüyari mehecüasie, mana 
tineuyepiyani. 6 Tuquita 
menayenexüani niuqui tuayamete 
ꞌatahutatü memiꞌatüa ꞌatahuta 
cuiniyayari. Rinu ꞌixuriquiyari 
müꞌitiyacai müxavatücai 
mepanacatütücatei, yutavisie huru 
hüiyameyaricü mepühüatücatei. 
7 Hicü yunaucatü memayeneniere, 
xevitü mücü nivaruhanitüani 
niuqui tuayamete huru xacüyari 
ꞌatahutame haxüa hüpüneme, 
Cacaüyari yuheyemecü mayeyuri 
que mütihaꞌa ꞌinüariyari. 8 Hicü 
tuquita cüsi niutahüne, Cacaüyari 
que mütimarive que mütitürücaüye 
ꞌinüariyari puyü cüsiyari. Xevitü 
pücayüvecai tuquita meutahanicü 
mexi catiparivecai ꞌatahuta 
cuiniyayari, ꞌatahutatü niuqui 
tuayamete memiꞌatüa.
Haxüa que memüteꞌupitüarie 
xacürüte müpaü tihüpüneme
16  Mericüsü xeime 
neniuꞌenieni carima 

Masiücütü Que Müratüa 15 ,  16
ꞌutaniucame tuquita müpaü 
tivacühüaveme niuqui tuayamete 
ꞌatahutame, Mana xequenehu, 
cuiepa xequeneucatuaxüa ꞌatahuta 
xacüyari Cacaüyari haxüaya 
mühüpüne.
2 Hicü mexüacame neyani. 
Neicatuani yuxacü cuiepa. 
Hicü teüteri memüteꞌaꞌutücatei 
yeutanaca seyuyacü nenevieri 
memipitüacai ꞌüquisica 
yeutanacapaü mütiyuxexeiyacai, 
müme cuini mieme ꞌaxa ꞌanemecü 
meniutiꞌesata.
3 Hicü ꞌutümana mieme neicatuani 
yuxacü haramarasie. Xuriya nayani 
müqui xuriyayapaü ꞌanetü. Yunaitü 
memayenenierecai meniucuini 
haramarasie memuꞌuvacai.
4 Hicü hairieca mieme 
neicatuani yuxacü hatuxametesie 
haixatesie. Mücüta xuriya 
nayani. 5 Hicü mücü niuqui 
tuayame hacü mühüritüariecai 
neniuꞌenieni müpaü ꞌutaineme, 
ꞌEcü ꞌapemuyeicacai ꞌapemuyeica 
pemüpasie, heiseriemecü 
pepütiuyurie müya 
pemütivamariꞌitüacü. 6 ꞌAteüterima 
vaxuriya niucamete vaxuriya 
memutiyeurixücü, ꞌecüta xuriya 
pepüvaruꞌitüa. Müpaü pütiunaquixü 
vahesie. 7 Xeimeta neniuꞌenieni 
mürayutimavatüresie müpaü 
ꞌutaineme, Hü, Tiꞌaitame Cacaüyari 
nai pemütiꞌaita, yuri pehaitü 
heiseriemecü yapeticamietü 
pepütiꞌamariꞌitüva.
8 Hicü naurieca mieme 
neicatuani yuxacü tausie. Tau 
müpaü catiniupitüarieni 
müvativarücanicü teüteri taicü. 
9 Teüteri menitivariquecaitüni cuini 

Masiücütü Que Müratüa 16 ,  17
mieme, peru meniseviximacaitüni 
que müꞌane Cacaüyari mühücü, 
ꞌaxa meꞌutiyuatü hepaüsitana 
heiserie mexeiyacaicü müpaü 
mütivacuiniyatüanicü. 
Mepücatehayevacai 
que memüteyuriecai, 
mepücayuvaüriyacai veꞌeme 
memüꞌeriecacü.
10 Hicü ꞌauxüvirieca mieme 
neicatuani yuxacü yeutanaca 
ꞌuvenieyasie haque müreꞌaita. 
Naisarie müraꞌaitacai 
nacuyüre. Teüterimama 
yuneni menicuquevecaitüni 
müvarucucuinecaicü ꞌana. 
11 Cacaüyari muyuavisie macave 
mecaniseviximacaitüni ꞌaxa 
meꞌutiyuatü hepaüsitana, 
mücü müvarucuitücateicü 
memeuꞌesatücateicü. Peru 
mepücatehayevacai que 
memüteyuriecai.
12 Hicü ꞌataxevirieca mieme 
neicatuani yuxacü hatuxame 
ꞌamüpasie ꞌEupürate mütitevasie. Ha 
mana niucavani macuhaꞌarisienicü 
teꞌaitamete vahuye tau 
manatineicasie miemete.
13 Hicü necanivaruxeiya 
cacaüyarixi yuhaicame 
memücaꞌitiyatücatei, temusi 
vahepaü meꞌaneneme, 
cu teta yeutanaca teta 
tixaxatame mütiꞌitavacai teta 
meꞌayenexüacu. 14 Müme 
cacaüyarixi ꞌaxa memüꞌanene 
vaꞌiyarite mecanihümetüni. 
Marivemecü meteniyuriecaitüni, 
meneutayeixüani yunaime cuiepa 
memütama tevaꞌaitüvamete 
vahesüa, memüvacuxeürienicü 
cuyacü, mücü tucari mümarive 

530
ꞌayeꞌayu que maine Cacaüyari nai 
tiꞌaitame. 15 Mücü müpaü paine, 
Neuxei, tinavayame müꞌaxepaü 
nepunuani. ꞌAixüa püꞌitüarieni que 
müꞌane müyühütüa, que müꞌane 
mühaꞌarisie yuꞌixuriqui mücavaune 
capa mavetü ꞌuyeicanicü 
ꞌuxaꞌa varie meꞌixeiyacacu que 
mütiyuteviya. 16 Mericüsü teüteri 
menivarucuxeürieni haque 
ꞌArümaquetuni mütiuyeteva 
Hepürayusixi teüteriyari 
vaniuquicü.
17 Hicü ꞌatahutarieca mieme 
neicatuani yuxacü ꞌecapa. Hicü 
muyuavisie niuqui nivayeyani tuquita 
ꞌuveni manuvesie carima ꞌutaitü, 
Canayeꞌaniri. 18 Caniucumerücacaitüni 
necuyuanecaitüni 
necutürarücacaitüni. Cuie carima 
niutayuani, que mücatitayuavecai 
quepaucua tevi cuiepa ꞌucaitü 
matüa hicüque, cuini mieme 
tiutayuatü nayani. 19 Hicü quiecari 
ꞌamacuyeva haicacüa niutitare. 
Hipame nuivarite vaquiecarite 
caniucaxürieni. ꞌAna Cacaüyari 
Vaviruniya quiecari mümarive 
quiecatari pücavarutatümaiyaxü, 
masi yutecüxita mieme yuvinu 
nivaruꞌitüani yuhaxüa. 20 Naitü cuie 
haramara hixüapa mayema niyupata, 
yemurite niutimamavere. 21 Teüteri 
vahesie niucaxürieni te nauca 
haxuvayari rahetetücaitü. Teüteri 
meniseviximacaitüni Cacaüyari 
ꞌaxa meꞌutiyuatü hepaüsitana, te 
ꞌacaxüriecu memüteꞌucuinixücü cuini 
mieme.
ꞌUca mümariꞌitüarieni
17  Mericüsü ꞌatahutatü 
niuqui tuayamete ꞌatahuta 

531
xacüyari memexeiyacai, xevitü 
mücü ꞌaura canayani. Müpaü 
canetiniutahüave, Quenayeꞌa. 
Nepümasixeisitüani que 
mütimariꞌitüarieni mücü ꞌuca 
tuminicü müyuvitünüa marivetü, 
hatuxame ꞌamüpa tesita ꞌacaitü. 
2 Mücü menicumaüvacaitüni 
cuiepa teꞌaitamete cavaꞌüyatücacu. 
Vinuyacü cuiepa memütama 
menitarüvecaitüni, mücü 
yuvitünüacacu.
3 Hicü ꞌIyari nesiꞌuviyacu mücü 
canenevitüni macumavesiepai. 
ꞌUca neniuxeiya yeutanaca 
meutaüraüyesie ꞌacaime. Yeutanaca 
naisarie hesiena püraꞌucai ꞌaxa 
que mütitevacai yuseviximatü. 
ꞌAtahuta muꞌuyari tamamata 
ꞌavayari canexeiyacaitüni. 4 ꞌUca 
taüraüyeme xureme panacatücücai. 
Hurucü tetexi visi mürayeꞌarücü 
perüracü püquemaritüariecai. Huru 
tecüxiyari pahanacai yumamasie 
hüneme. Püꞌinüarieyatücai 
que mütiyuseviximacai 
que mücatiꞌitiyacai müpaü 
tiyuvitünüatü. 5 Canatana que 
mütitevacai naꞌucaitüni ꞌüquisica 
müꞌaviecü, Vaviruniya quiecari 
ꞌamacuyeva, ꞌanuyütü, Cuiepa 
miemete tuminicü memüyuvitünüa, 
yunaitü memüyusevixima, ꞌicü 
pühücü vavarusi, ꞌanuyütü. 6 Hicü 
mücü ꞌuca neniuxeiya tavecame 
Cacaüyari teüterimama vaxuriya 
ꞌanuꞌieca, müme memüyuhecüatacai 
Quesusisüa memiemetetütü 
vaxuriya ꞌanuꞌieca. Hicü neꞌixeiyatü 
cuini mieme neniꞌiyarixiecaitüni. 
7 Niuqui tuayame müpaü 
canetiniutahüave, Titayarisü 
petiꞌiyarixie. Nepümatihecüatüani 

Masiücütü Que Müratüa 17
ꞌavie niuqui ꞌuca hepaüsita 
yeutanaca metücü ꞌatahuta 
muꞌuyari tamamata ꞌavayari 
mexeiya hepaüsita. 8 Mücü 
yeutanaca pemüxeiya, mücü 
ꞌaniuyeicacaitüni, hicü ꞌapücaꞌuyeica. 
Meucatevasie vatineme, püyemie 
mücaꞌunarienicü. Cuiepa 
memütama queyupaümetü 
memücaꞌacayasarie cuie 
munetüariepai xapasie tucari 
memexeiya manuyünesie, müme 
meniꞌiyarixiecacuni quepaucua 
memixeiya mücü yeutanaca 
ꞌamuyeicacai, hicü ꞌamücaꞌuyeica, 
mayeneni.
9 ꞌÜquisica ꞌipaü caniꞌaneni 
meitimanicü que müꞌane ꞌaixüa 
müremuꞌu mütimaive. ꞌAtahuta 
muꞌuyari, mücü ꞌatahuta yemuriyari 
canihücütüni hesiena maca 
ꞌuca. 10 Teꞌaitamete ꞌatahutatü 
mecanihümetüni meta. Yuꞌauxüvitü 
menacaxürieniri, xevitü ꞌapuyeica, 
xevitüta pücueviya pücanuave cuxi. 
Quepaucua munuani, peuyevese 
ꞌesiva yamüreuterecü xeicüa. 
11 Mücü yeutanaca ꞌamuyeicacai 
ꞌamücaꞌuyeica, mücü ꞌatahairieca 
mieme canihücütüni müme. 
ꞌAtahutatü vahesüa canimiemetüni. 
Caniyemieni mücaꞌunarienicü.
12 Tamamata ꞌavayari pemuxei, 
mücü tamamata teꞌaitamete 
mecanihümetüni. Meteꞌaitatü 
mepücaꞌisutüavave cuxi. Heiserie 
mecanitanaquiꞌericuni xei 
hurayari memüteꞌaitanicü 
yeutanacamatü. 13 Müme vaꞌiyari 
caniyuxevini. Yütürücariya 
mecaniyetuiriecuni yeutanaca 
vatürücariya mexeiyanicü, 
heiserie mexeiyanicü müme 

Masiücütü Que Müratüa 17 ,  18
heiserie memexeiyapaü. 14 Cuya 
meniveviecuni Muxa meꞌayeꞌunietü. 
Muxa nivaraꞌivamücü cusiyarite 
müvacusiyaricü teꞌaitamete 
mütivaꞌaitüvamecü. Müme 
hamatüana memuꞌuva 
meputaꞌinierie mepanayexeiyarie 
yamepütecahu.
15 Hicü müpaü netiutahüavixü, 
Ha pemuxei haque meca ꞌuca 
müyuvitünüa, mücü nuivarite 
mecanihümetüni mümüiremete 
teüterixi niuquitecü memutiniuca 
mepühüme. 16 Tamamata ꞌavayari 
pemuxei, yeutanacata, ꞌaxeicüa 
mecanitiꞌuxiveꞌeriecuni ꞌuca 
müyuvitünüa. ꞌUcuꞌeirivame 
menayeitüacuni maveme. 
Menitacuaicuni vaiyarieya, 
menitataiyacuni taicü. 17 Cacaüyari 
müpaü pütivaꞌiyaritüani müpaü 
memüteyuriecacü mücü püta que 
mütiyuriemücü vaꞌiyari yuxevicacu 
meꞌipitüacacu yeutanaca mücü 
püta mütiꞌaitametünicü vahesie 
mieme. Müpaü meteyurieyu 
catinayeꞌatüariemücü nai Cacaüyari 
que mutayü. 18 ꞌUca pemuxei, mücü 
quiecari mümarive canihücütüni 
haque cuiepa teꞌaitamete 
memeꞌaitüarie.
Vaviruniya que mütiucaꞌunarie
18  Mericüsü ꞌana nenixeiya 
xeime niuqui tuayame 
taheima ꞌacamiecame cuini 
mieme heiserie mexeiyacai. 
Cuiepa canacuhecüare ꞌiya 
marivecacu. 2 Hicü türücaüyemecü 
niutahiva müpaü ꞌutaitü, Quiecari 
mümarivecai niucaꞌunarieniri 
Vaviruniya. Cacaüyarixi ꞌaxa 
memüꞌanene vaqui nayani, yunaitü 

532
ꞌiyarite memücaꞌitiyatüca, yunaitü 
viquixi memücaꞌitiyatüca yunaitü 
memüꞌuxiveꞌeriva vatesariya 
ratüa. 3 Yaxeicüa ꞌucapaü yuvinu 
que mütivaꞌitüa memüꞌaxenicü 
memicumaüvanicü, mana 
quiecatari yunaime nuivarite 
menivaꞌitüacaitüni cümana 
memühecarienicü. Cuiepa 
teꞌaitamete menicumaüvacaitüni 
cavaꞌüyatücacu. Tetuayamete 
cuiepa miemete meheucaꞌutü 
menayuyeitüacaitüni visi ꞌane 
müyupitüacaicü ꞌanayuhayevamecü.
4 Hicü neniꞌenieni xeime müpaü 
mainecai taheima, Quiecarisie 
xequenevayecüni neteüterima ꞌacu, 
xehesieta rahüiyanicü tita ꞌaxa 
memüteꞌuyuri mana quiecatari, 
xemücateꞌucacucuinenicü ꞌiya 
que müticuine. 5 Tita ꞌaxa 
mütiuyuri niucuxeüriyani 
muyuavisiepaitü. Cacaüyari 
pücaꞌitatümai que mütiuyuri 
heiseriemecü yacaticamietü. 
6 ꞌAxequetenapiniri que mürapicai. 
Hepaüna capaümeme masi tavari 
cuxi ꞌaxequetenapiniri müpaü 
mütiuyuricü. Tecüxitana haque 
meinüitüacai yuvinu tavari 
cuxi yaxequeteneutanüitüiri. 
7 Marivetü que mürayuyeitüacai 
visi ꞌane que mütiyupitüacai, 
yaxeicüa ꞌuximatüarica 
heiverica xequenepitüaca. 
Yuꞌiyarisie müpaü paine, ꞌEna 
netiꞌaitametütü ꞌenepuca. 
Necarecacünatü nepücaꞌayani, 
heiverica nepücahexeiyani. 
8 ꞌAyumieme cuiniyaya xei tucarisie 
caninuamücü, müyacü cuiniyacü 
hacacü püpitüarieni. Taicü 
nitataiyariemücü. Canitürücaüyeni 

533
que müꞌane mitamariꞌitüani 
tiꞌaitametütü Cacaüyaritütü.
9 Hicü cuiepa teꞌaitamete 
queyupaümetü memicumaüvacai 
cavaꞌüyatücacu hamatüana visi 
ꞌane memüyupitüacai, müme 
meniutisuanacuni meyuheiverietü 
meheꞌerivatü quepaucua 
memixeiya cuauni ꞌatineicame 
tataiyarieximecacu. 10 Memamatü 
müpaü mütiꞌuximatüarieximecü, 
teva menitiꞌuicuni müpaü 
meꞌutiyuatü, Xüa ꞌui, xüa ꞌui, 
yapaucua quetiumariꞌitüarie 
Vaviruniya quiecari marivetü 
türücaüyetü.
11 Tetuayamete cuiepa 
miemete mecaniutisuanacuni 
meyuheiverietü meheꞌerivatü, 
müpaü metemaitü, xevitü 
tavari pücaꞌinaneni vaꞌicate. 
12 Meneiyeꞌicatacaitüni mana huru 
meꞌatüvatü pürata tete mürayeꞌarü 
perüra rinu ꞌixuriquiyari ꞌixuriqui 
mütataüravi sera ꞌixuriquiyari 
ꞌixuriqui müxuxure, naime cüye visi 
muꞌüa, naitü mutiveviya herepanite 
tameyaricü, naitü mutiveviya cüye 
mürayeꞌarücü, tepüa müxeta tepüa 
mümerücavi marümuri teteyari 
13 canera visi muꞌüatüca ꞌücua 
mixaxi rivanu vinu viya harina 
türicu vacaisixi muxasi cavayasixi 
caxetate teüteri, teüteri vaꞌiyarite 
meta. 14 Müpaü meputiyuaneni 
ꞌana, Tita pemütihiveꞌeriecai 
ꞌaꞌiyarisie cuacuaxicacu, ꞌahesüa 
caniumaveni. Xavatütü marivetü 
naitü tiniutatümaiyarieni ꞌahesüa. 
Yuheyeme pütiumaveni.
15 Müme memituacai müya 
ꞌaneneme, müme meheucaꞌutü 
memayuyeitüacai cümana, yunaitü 

Masiücütü Que Müratüa 18
tevapai menitiꞌuicuni memamatü 
müpaü mütiꞌuximatüarieximecü, 
meꞌutisuatü meyuheiverietü 
16 müpaü meꞌutiyuatü, Xüa ꞌui, xüa 
ꞌui, yapaucuaque pumaveriyari 
quiecari marivetü. Rinu 
ꞌixuriquiyari ꞌixuriqui mütataüravi 
müxuxure nanacatücücaitüni, 
yuquemaritüatü hurucü tetexi 
visi mürayeꞌarücü perüracü. 17 Xei 
hurayarisie niutimavere cui que 
müreucavecai.
Naviya nüꞌavamete, yunaitü 
naisarie memüꞌaxe naviyasie 
meyetetü, naviya vequemete, 
queyupaümetü haramarasie 
memüteꞌivacai, mümeta 
tevapai menitiꞌucaitüni. 
18 Meꞌixeiyatü cuauni 
ꞌatineicame tataiyarieximecacu 
meniutihivacaitüni müpaü 
meꞌutiyuatü, Haquevasü xevitü 
quiecari mücü ꞌamacuyeucaipaü 
ꞌanetü. 19 Tumuanari 
meneutivivivacaitüni yumuꞌusie 
meꞌutisuatü meyuheiverietü 
müpaü meꞌutiyuatü, Xüa ꞌui, xüa 
ꞌui, yapaucua que tiumaveriyari 
quiecari marivetü. Mana 
meheucaꞌutü menacüne yunaitü 
naviyasixi memüvarexeiya 
haramarasie, mücü vaüca 
mürexeiyacaicü. 20 Muyuavisie 
xequeneyutemamavieca 
xeheꞌerivatü. Cacaüyari 
teüterimama, nüꞌarisixi 
texaxatamete yunaitü 
xequeneyutemamavieca. Cacaüyari 
ꞌimariꞌitüatü nixehecüatani heiserie 
xemexeiyacü xeme.
21 Hicü niuqui tuayame 
mütürücaüye nenutuni tete 
matapaü necame. Haramarasie 

Masiücütü Que Müratüa 18 ,  19
neicahüani müpaü ꞌutaitü, Yaxeicüa 
carima tinicaꞌunariemücü 
Vaviruniya quiecari mümarive. 
Tavari ꞌuxaꞌa varie pacumaveni. 
22 Canarivivamete xavererusixi 
cürautavivamete cuxineta 
hüsivamete mepücaꞌenierieni 
ꞌahesie. Naime tevevivamete 
mepücaxuaveni ꞌahesie. Tüxüme 
pücaꞌenierieni ꞌahesie. 23 Cüxeme 
ꞌahesie pücacüxeniri. Neneüqueme 
viquivame vaniuqui pücaꞌenierieni 
ꞌahesie. ꞌAhesüa quiecatari 
memütetuacai cuiepa memütama 
vaꞌisücate mecanihümetücaitüni. 
Petiꞌaquevayacacu 
meteniꞌirüviyariecaitüni yunaitü 
nuivarite. 24 Mana mücü quiecarisie 
masiücütü nayani texaxatamete 
vaxuriya mutayeuricü Cacaüyari 
teüterimama vaxuriya mutayeuricü, 
yunaitü cuiepa memucuiꞌivaxü 
vaxuriya mutayeuricü mana.
19  Mericüsü ꞌana neniꞌenieni 
yuariya yumüireme 
teüteri vaniuquipaü tiꞌeniüriücüme 
türücaüyeme. Müpaü 
meniutiyuanecaitüni muyuavisie, 
ꞌAixüa xequeneutiyuaneni 
Cacaüyari hepaüsita. 
Pütiyuvicueisitüvame püveꞌeme 
pütürücaüye tacacaüyari. 2 Yuri 
haitü heiseriemecü yaticamietü 
pütiyumariꞌitüva. Nitamariꞌitüani 
mücü ꞌuca mümarivecai tuminicü 
müyuvitünüacai, que müꞌane 
müvaseviximacai cuiepa 
memütama yuvitünüatü. Cacaüyari 
ꞌapürepiniri ꞌuca metayeuricü 
teüterimama vaxuriya. 3 Hicü 
hutarieca müpaü meniutiyuani, 
ꞌAixüa xequeneutiyuaneni Cacaüyari 
hepaüsita. Camü, cüsi yuheyemecü 

534

nivatineicani mana. 4 Hicü 
ꞌuquiravesixi xei teviyari heimana 
yunaucame vahamatü yunaucatü 
memayeneniere meniutihüximaꞌuni 
yunaitü. Nenevieri mecanipitüani 
Cacaüyari ꞌuvenisie ꞌacaicu müpaü 
meꞌutiyuatü, Niuqui caniseꞌini. 
ꞌAixüa xequeneutiyuaneni Cacaüyari 
hepaüsita. 5 Hicü niuqui nivayeneni 
ꞌuveni manuvecaisie müpaü ꞌutaitü,
ꞌAixüa xequeneutiyuaneni
Tacacaüyari hepaüsita
Yunaitü ꞌiparevivametemama
Yunaitü xemüteheiyehüviri
Türi ꞌuquiravesixi yunaitü.

Neüquiya ꞌixüarariyari 
Muxa mivevie
6 Hicü mümüiremete vaniuqui 
neniuꞌenieni. Ha ꞌamüpapaü 
pütiꞌeniüriücücai, türanari 
mütürücaüyepaü. Müpaü 
mecaniutiyuanecaitüni,
ꞌAixüa xequeneutiyuaneni
Cacaüyari hepaüsita,
Tiꞌaitatü matüacü
Tiꞌaitame mütacacaüyari
Nai mütiꞌaita.
  7 Tequetatemamavieca
Temavierica tequehexeiyani
Visi tequeteꞌixatani
Mayeꞌacü Muxa mütineüquecü.
ꞌÜyaya puyucuhaꞌaritüa.
  8 Caniupitüarieni rinu ꞌixuriquiyari
Müxavatü müꞌitiya 
manacatünicü.
Rinu ꞌixuriquiyari caniꞌinüaritüni, 
tita memüteyurie heiseriemecü 
yametecahutü Cacaüyari 
teüterimama vaꞌinüariyari.
9 Hicü müpaü pünetiutahüavixü 
niuqui tuayame, ꞌAixüa 

535
mecaniꞌitüarieca müme 
memutaꞌinierie ꞌixüararipa, Muxa 
neüquecacu. Müpaüta nerahüave, 
ꞌIcü Cacaüyari niuquieya müyuri 
canihücütüni. 10 Hicü hetüana 
neniutihüximaqueni nenevieri 
neꞌipitüanique. Müpaü nerahüave, 
Quetineuhayeva. ꞌAhepaü 
necatiniꞌuximayatametüni 
ne, ꞌaꞌivama memüyuhecüata 
Quesusisüa memiemeteütü 
vahepaü nepütiꞌuximaya. Nenevieri 
quenepitüaca Cacaüyari püta. 
Que müꞌane müyuhecüata 
Quesusisüa miemetütü, mücü 
ꞌiyari canipitüarieca Cacaüyari 
texaxatametemama vahepaü.
Que müꞌane cavaya 
meutuxasie macatei
11 Mericüsü muyuavi neniuxeiya 
reutenime. Cavaya meutuxa 
mana niuvecaitüni. Que müꞌane 
hesiena macatei Yamüticamie 
catinitevacaitüni, Yuri Maine 
titevatü. Heiseriemecü yaticamietü 
catiniyumariꞌitüvametücaitüni 
caniyumienecaitüni. 12 Hüxiteya 
tai mütacapaü pütiyuxexeiyacai, 
yumuꞌusie müireme muma 
nanamanacaitüni. Que mütiteva 
nayeꞌucaitüni hesiena, peru 
xevitü ꞌasipücatimaicai que 
mütiteva, ꞌiya xeicüa yapütimaicai. 
13 ꞌIxuriqui xuriyacü müxure 
nanacatücücaitüni. Cacaüyari 
Niuquieya catinitevaca. 
14 Cuyaximama muyuavisie 
miemete meneveiyacaitüni 
ꞌutümana cavayasixi memeutuxa 
vahesie meꞌutetü, rinu ꞌixuriquiyari 
mütuxa müꞌitiya meꞌanacatütücaitü. 
15 Tetana niyeneicacaitüni ꞌixipara 

Masiücütü Que Müratüa 19
meutixicacaunicai cümana 
müvativitenicü nuivarite. 
Pütivaꞌaitüa tepüa ꞌisüyari ꞌacuetü. 
Mücü canihücütüni que müꞌane 
mitiquesina caxie pünameta 
mieme, ꞌinüari vevienetü Cacaüyari 
nai mütiꞌaita que mütihaꞌa que 
mütivaheca. 16 Camixayasie 
teurieyasie müpaü püreꞌuxacai 
que mütiteva, Teꞌaitamete 
Tivaꞌaitüvame titevacacu, 
Cusiyarima Vacusiyari titevacacu.
17 Mericüsü xeime neniuxeiya 
niuqui tuayame tausie ꞌuveme. 
Carima niutahiva müpaü 
tivacühüavetü yunaime viquixi 
muyuavi hixüapa meꞌavüximecacu, 
Xequenacüni, xequeneyucuxeürie, 
Cacaüyari ꞌicuai püvevieni vaücava. 
18 Xequetenecuaca teꞌaitamete 
vavaiyari, cuyaxi vaꞌuquiyarima 
vavaiyari, memütürücavi 
vavaiyari, cavayasixi vavaiyari, 
müme vahesie memutecai 
vavaiyari, yunaitü memüyünüꞌa 
memüteꞌuximayatamete 
türi ꞌuquiravesixi yunaime 
vavaiyari. 19 Hicü yeutanaca 
neniuxeiya, cuiepa teꞌaitamete 
vacuyaxima meꞌüarime. Yunaitü 
meniyucuxeürieximecaitüni 
memüyutacuinicü meꞌeyeꞌunietü 
que müꞌane cavayasie macatei 
cuyaximama mevarayeꞌunietü. 
20 Hicü yeutanaca niuviyarieni, 
hamatüanata tixaxatame 
mütiꞌitavacai niuviyarieni, que 
müꞌane ꞌinüari mütiveviecai 
yeutanaca hüxie cümana 
mütivaꞌirüviyacai müme 
memitanaquiꞌeri yeutanaca 
seyuya müme nenevieri 
memipitüacai ꞌüquisicaya hepaüna 

Masiücütü Que Müratüa 19 ,  20
mütiyuxexeiyacai. Mücü yuhutatü 
meꞌayenenieretü meneucaxüriyani 
haracuna mütaꞌasie ꞌasupürecü 
mütaꞌasie. 21 Hipatü yunaitü 
meniucuiꞌiva ꞌixipara vayeneicacacu 
que müꞌane cavayasie macatei 
tetana. Yunaitü viquixi 
meniutihuxani vavaiyaricü.
Xei miriyari viyari
20  Mericüsü niuqui 
tuayame neniuxeiya 
muyuavisie ꞌacamiecame yavi 
ꞌacuecame para mürevatiyepienicü 
meucatevasie, carena caunariyari 
ꞌamüpa ꞌahurietü yumamasie. 
2 Hicü mücü cu niuviya meripai 
mümieme Cauyumarie mühücü 
Satanaxi mühücü. Canecuvieni 
xei miriyari viyari. 3 Meucatevasie 
heicahüaca nenunani, quiteniena 
niseyumani, mücativaꞌirüviyanicü 
nuivarite mexi cataparivecai xei 
miriyari viyari. ꞌAnaque neuyeveca 
müxünarienicü yapaümexa.
4 Hicü teꞌaitamete vaꞌuvenite 
neniuxeiya mana ꞌaꞌucame. 
Hesiena menayaxe müme 
heiserie memupitüarie. 
Mecaniꞌisücatetücaitüni que 
memüteꞌupitüarie. Hicü 
hipameta nenivaruxeiya, müme 
vamuꞌu manutivitequietüca 
memüyuhecüatacaicü Quesusisüa 
memiemetetütü, Cacaüyari 
niuquieya memücuxatacaicü 
yeutanaca nenevieri mecapitüatü 
hepaüna ꞌaneme meta ꞌüquisica, 
seyuya mecanaquiꞌerietü 
yucanata yumamasie, müme 
vaꞌiyarite neniuxeiya. Müme 
meꞌanutaneniereca, Cürisitumatü 
teꞌaitamete menacüne xei 

536
miriyari viyari. 5 Hipatü müquite 
mepücaꞌanutanenierixü cuxi ꞌana, 
xei miriyari viyari ꞌutaparecuque 
menanutaneniere ꞌimatüremete. 
Que memüteꞌanucuꞌuitüarie 
haitürüvemete, matüari 
mieme catinitevaca. 
6 ꞌAixüa caniꞌitüariecamücü, 
canipasiecamücü que müꞌanesie 
mütinaque matüari miemecü 
manucuquenicü. Vacucuyame 
heiserie pücahexeiya vahepaüsita 
hutarieca memücuinicü, müme 
masi maraꞌacate mepühümetüni 
Cacaüyarisie miemete Cürisitusie 
miemete. Hamatüana teꞌaitamete 
mehümetütü mepüteꞌaitani xei 
miriyari viyari.
7 Mericüsü quepaucua mütapare 
xei miriyari viyari, Cauyumarie 
nixünariemücü manutahüiyasie. 
8 Püvatineni mütivaꞌirüviyanicü 
nuivarite taserieta taꞌutata 
tahixüata tasutüapai memetitei 
cuiepa, Cuquitari Macuquitari 
yunaime. Nivacuxeüriemücü 
memüyutacuinicü haramara 
tesita miemepaü xiücaripaü 
meyupaümetü. 9 Hicü cuie 
ꞌamacuyevasie meneutiyunixüani. 
Quiecari münaquiꞌeriva ꞌaurie 
menicutecaitüni Cacaüyari 
teüterimama memütihipitecaisie, 
peru tai nacaneni muyuavisie 
nivarutixüsitüani müme. 
10 Que müꞌane mütivaꞌirüviyacai 
Cauyumarietütü mana 
neucahüiyani haracuna ꞌasupürecü 
mütaꞌasie, haque yeutanaca 
tixaxatame mütiꞌitavamatü 
memüyetecai. Tucaricü tücaricü 
meniꞌuximatüariecacuni 
yuheyemecü.

537

ꞌUveni mütuxa hüxie memuhapanie 
ꞌisücame müvatahüavecü
11 Hicü tiꞌaitame ꞌuvenieya 
neniuxeiya ꞌamüpa mütuxa. Que 
müꞌane hesiena macatei mexeiyatü 
cuie muyuavi naitü niyupataxüani 
hüxiena memücatitenicü. 
Vahuyeri pumavecai muva 
memücatitenicü. 12 Hicü müquite 
nenivaruxeiya ꞌuquiravesixi türi 
yunaime, ꞌuveni manuvecai hüxie 
metiꞌucame. Xapate niutiverarieni. 
Xevitüta niutaverarieni xapa 
haque memacayasarie müme 
tucari memexeiya. Hicü 
müquite meniutaꞌivaviyarieni 
que memüteꞌuyuri hepaüsita 
que müreꞌuxacai xapatesie, 
müpaü meteniupitüarieni. 
13 Mana müquite menivayecüne 
haramarasie memüyetecai, 
Tacucuyamesüa, Müquite 
Vahüvemesüa menivayecüne 
müquite mana memüyetecai. 
Yuxexuitü meꞌutaꞌivaviyarieca que 
memüteꞌuyuri hepaüsita, müpaü 
meteniupitüarieni. 14 Tacucuyame 
caneucahüiyani haracuna mütaꞌasie 
Müquite Vahüveme ꞌüaritü. Müpaü 
que memüteꞌucuiꞌivaxü müme, 
hutarieca müya catinitevaca. 15 Que 
müꞌane mücaꞌacayerie xapasie 
tucari mexeiya manuyünesie, 
mücüta haracuna mütaꞌasie 
caneucahüiyani.
Muyuavi mühecua cuie mühecua
21  Hicü muyuavi 
mühecua cuie mühecua 
neniuxeiya. Meripai mieme 
muyuavi meripai mieme cuie 
neutayeixüani, haramara 

Masiücütü Que Müratüa 20 ,  21
pücaꞌanierecai. 2 Cacaüyari 
quiecarieya Querusareme 
mühecua neniuxeiya muyuavisie 
ꞌacamiecame, Cacaüyari manucasie 
ꞌacamieme, haꞌarisiecame 
viquivame que mürequemarie 
yücünasie mieme. Ne Vanitütü 
necanixeiya. 3 Hicü neniꞌenieni 
que müꞌane carima müpaü mutayü 
muyuavisie, Hicürixüa Cacaüyari 
teüteri vasata nitaquimücü, 
vasata ꞌucaitü nayeimücü. 
Teüterimama mecanihümetücacuni, 
mücütütü nivateütacamücü 
vacacaüyaritütü. 4 Naime vaꞌucai 
canaꞌitiexüamücü vahüxita. Tavari 
mepücacuini mepücayuheiverieca 
mepücaꞌutihivani 
mepücateꞌucacucuineni. Tita 
meripai mütimiemetücai 
catinanacayaniri.
5 Hicü que müꞌane ꞌuvenisie 
macatei müpaü niutayüni, Camü, 
naime hecuame nepayeitüaxime. 
Müpaüta netiniutahüave, ꞌIpaü 
quetineuꞌutüa, müyüvecü ꞌicü 
niuquisie yuri mütiꞌeriecacü, 
yuri mainecü. 6 Müpaüta 
pünetiutahüavixü, ꞌAri tinayeꞌani 
naitü. Ne Mexüacame 
ꞌImatüreme netitevatü, ne 
necanihücütüni que müꞌane 
misutüa minüni. Que müꞌane 
meuharimücü, ne necaꞌicuetatüatü 
neniharitüamücü nehaixacü 
cümana tucari mexeiyanicü. 7 Que 
müꞌane mürayuꞌiva, hesiena 
catininaquimücü ꞌicü naitü. Neta 
Cacaüyarieya necanayeimücü, 
ꞌiyata nenive rayani. 
8 Peru queyupaümetü memamatü 
memucunuaxüa, yamemücatecahu, 
memüyusevixima, 

Masiücütü Que Müratüa 21
memüteyumemiva, 
memüvacumaüva müme 
memücavaꞌüitama 
memücavacünama, 
memüteyuquevaya, tetexi 
memüvarayexeiya, yunaitü 
memüteꞌitava, yunaime vahesie 
pütinaqueni haracuna ꞌasupürecü 
mütaꞌasie memeucaxüriyanicü 
haque hutarieca memecuini.
Querusareme quiecariyari mühecua
9 Hicü ꞌatahutatü niuqui 
tuayamete ꞌatahuta xacüyari 
memaꞌücai hüpüneme ꞌatahuta 
cuiniyayari ꞌimatürieca mieme, 
xevitü müme ꞌaura ꞌayaca müpaü 
pünetiutahüavixü, Quenayeꞌa. 
Viquivame nepümasixeisitüani 
Muxa ꞌüyaya mayani. 10 Hicü ꞌiyari 
nesiꞌuviyacu, canenevitüni yemuri 
ꞌamünenasie ꞌemutevisie. Cacaüyari 
quiecarieya pünesiꞌuxeisitüa 
Querusareme. Muyuavisie 
nacaneni Cacaüyari manucasie 
ꞌacamietü 11 Cacaüyaripaü 
visi ꞌanetü. Que mütixavatücai, 
tete visi mürayeꞌarüpaü 
catiniyuxexeiyacaitüni casüpe 
teteyaripaü tete manuyehecüapaü. 
12 Tesariyari ꞌenetü ꞌeꞌutevitü 
canitinierecaitüni tamamata 
heimana huta quitenieyari 
hexeiyatü. Maquitenietücateisie 
niuqui tuayamete menitiꞌucaitüni 
tamamata heimana yuhutatü. 
Que memüteteteva nuivarite 
mana tinaꞌutücateitüni nuivarite 
ꞌIxaheri nivemama vahesie 
memüyecü tamamata heimana 
yuhutatü que memüteteteva. 
13 Tau manatineicasie haicacüa 
natetenicaitüni, taꞌutata haicacüa, 

538

taserieta haicacüa, tasutüapai 
haicacüa. 14 Quiecari tesariyayari 
tamamata heimana hutame 
canexeiyacaitüni ꞌitutuicame. 
Hesiena que memüteteteva 
tamamata heimana yuhutatü 
teyüꞌüquitüvametemama Muxasie 
miemete catineꞌucaitüni.
15 Que müꞌane müneticühüavecai 
tiꞌinüatame nacuecaitüni huru 
hacayari ꞌiꞌinüataque quiecari, 
quiteniete, tesariyayari naime. 
16 Quiecari ꞌutaꞌisiquinatü ꞌepuma 
yaxeicüa heutatetevatü yaxeicüa 
ꞌacuyeutü. Hicü nitiꞌinüata 
quiecari mücü hacacü xei meseri 
yeiyayari heutatevacacu. Yaxeicüa 
peutateteva ꞌapacuyeva ꞌapatitütü. 
17 Tesariyayarita niutiꞌinüata, xei 
sienituyari heimana huta teviyari 
heimana nauca sicuriyari nayeꞌani 
tevi que mütiꞌinüata, niuqui 
tuayame tevipaü yatiꞌinüatacacu.
18 Tesariyari casüpe teteyaricü 
püveviya. Quiecari naitü huru 
tepüayari müꞌitiyacü caniveviyaca 
xicüri mayeꞌitiyapaü tiyuxexeiyatü. 
19 Tetexi quiecari tesariyayari 
mütituica xexuitü tetexi visi 
mürayeꞌarücü püquemaritüarie. 
Mexüacame tete ꞌituicatü tesariya 
canicasüpetüni tuxatü, hutarieca 
mieme sapiru yuavitü, hairieca 
mieme ꞌacata teteyari yuavitü, 
naurieca mieme ꞌesimerarüta 
siüraüyetü, 20 ꞌauxüvirieca mieme 
ꞌunise teteyari tuxatü, ꞌataxevirieca 
mieme curunarina xuretü, 
ꞌatahutarieca mieme cürisuritu 
taxaüyetü, ꞌatahairieca mieme 
veriru siüraüyetü, ꞌatanaurieca 
mieme tupasiyu taxaüyetü, 
tamamata mieme cürisupürasu 

539
siüraüyetü, tamamata heimana 
xevirieca mieme casinitu yuavitü, 
tamamata heimana hutarieca 
mieme ꞌamatisüta taüraüyetü. 
21 Quiteniete mieme tamamata 
heimana huta ꞌitupariyari 
tamamata heimana huta perürayari 
canihücütüni. ꞌItupari xexuitü 
xei perürayaricü putiveviya. 
Quiecarisie cayete huru müꞌitiya 
canihücütüni xicüri mayehecüapaü 
mütiyuxexeiya.
22 Mana tuqui nepücaꞌuxei 
quiecarisie. Tiꞌaitame mücacaüyari 
nai mütiꞌaita yücümana 
canituquitüni, Muxa meta. 
23 Quiecarisie mepücaheiyehüva 
tau meseri mühecüarivienicü 
mana. Cacaüyari visi ꞌanetü 
püvahecüariviya püta. Muxa 
canihücütüni vahecüarivivame. 
24 Nuivarite metavicueisitüarieme 
ꞌameniuꞌuvacuni müpaü 
metehecüariyarietü. Cuiepa 
teꞌaitamete tita memütehexeiya visi 
tiꞌaneneme meteniꞌatüacuni mana, 
veꞌemete que memütemarivani. 
25 Quitenie pücareunatücani 
tucaricü. Tücari pücaxuaveni 
muva. 26 Tita nuivarite 
memütehexeiya visi tiꞌaneneme 
rayeꞌarücame mecateniꞌatüiriecuni. 
27 Hasuacu hesiena pücaheutahani 
tita mütiseviximarie, tita 
mütiyusevixima meta mütiꞌitava. 
Müme xeicüa memacayasarie 
Muxa xapayasie quename tucari 
mehexeiya manuyünesie, müme 
meneutahaqueni mana.
22  Mericüsü ꞌana hatuxame 
pünesiꞌuxeisitüa cümana 
tucari memexeiyanicü. Tete 
manuyehecüapaü nixavatücaitüni 

Masiücütü Que Müratüa 21 ,  22
ha Cacaüyari ꞌuvenieya manucasie 
Muxa ꞌuvenieya manucasie 
ꞌayeneicatü. 2 Caye hixüapa, 
hatuxame tesita ꞌanataüye 
ꞌanutaüye cüye nitiꞌucaitüni cümana 
tucari mexeiya. Tamamata heimana 
hutamexa niutixuxuavereni, 
xexuime meserisie niuticuacuaxeni. 
Cüye xavariyari nuivarite 
memanayexürüvenicü 
caniꞌayumiemetüni. 3 Naitü 
mütixaniꞌeriva pücaxuaveni 
hasuacu, muva catiniumavecamücü. 
Cacaüyari ꞌuvenieya Muxa 
ꞌuvenieya mana puveni, 
meꞌeyexeiyacacu müme hesiena 
mieme memüteꞌuximaya. 
4 Yühüxie meniutineniericuni, 
que mütiteva püreꞌuxani 
vacanata. 5 Tücari pücaxuaveni 
muva, mepücaheiyehüaca 
cüxeme müvahecüarivienicü 
ni tau. Tiꞌaitame Cacaüyari 
püvahecüariviyani püta. 
Yuheyemecü teꞌaitamete 
mepüyüaca.
Canehuraniri Cürisitu munuani
6 Hicü müpaü netiniutahüave, 
ꞌIcü niuquisie caniyüveni 
yuri mütiꞌeriecacü, yuri 
paine. Tiꞌaitametütü, que 
müꞌane Cacaüyaritütü ꞌiyari 
müvatuitüa texaxatamete, mücü 
neiyenüꞌani yuniuqui tuayame 
yamütivaꞌüquitüacacü yuhesüa 
miemete teꞌuximayatamete, müme 
müpaü memütemaicacü que 
müreuyevese yamütiyünicü cuitüva. 
7 Neuxei, cuitü nepunuani.
ꞌAixüa caniꞌitüariecamücü
Que müꞌane yamüticamie
ꞌIcü xapasie xasica que maine.

Masiücütü Que Müratüa 22
8 Nesü Vani necanihücütüni 
que müꞌane miꞌeni mixei 
ꞌicü. Quepaucua nemuꞌenaxü 
nemunierixü, neniutihüximaqueni 
nenevieri neꞌipitüanique 
niuqui tuayame müpaü 
münetiuꞌüquitüa, hetüana 
neꞌucaveca. 9 Müpaü nerahüave 
masi, Neuxei, quetineuhayeva. 
ꞌAhepaü necatiniꞌuximayatametüni, 
ꞌaꞌivama Cacaüyarisie miemecü 
memütecuxata vahepaü, müme 
yamemütecahu ꞌicü xapa que maine 
vahepaü nepütiꞌuximayatame. 
Nenevieri quenepitüaca Cacaüyari 
püta.
10 Hicü müpaü netiniutahüave, 
Pepücaꞌinenaca tita mütixata 
ꞌicü xapasie, pepücaꞌiseyumaca 
niuquiyari. Tucari nehuraniri 
mayeꞌanicü. 11 Que müꞌane 
heiseriemecü yamücaticamie, 
yaxeicüa püyüaneni heiseriemecü 
yacaticamietü. Que müꞌane 
müyusevixima yaxeicüa 
quetiyuseviximaca. Que müꞌane 
heiseriemecü yamüticamie meta 
heiseriemecü yaqueticamieni. 
Que müꞌane Cacaüyarisie mieme 
müpasie, yaxeicüa pasietü 
queyuhayevani.
12 Camüsü, cuitü nepunuani. 
Nenuame nepürapica, yuxexuime 
netinivarapiniriemücü que 
memüteꞌuyuri. 13 Neri Mexüacame 
ꞌImatüreme necatinitevaca, 
que müꞌane misutüa minüni 
nemühücücü.
14 ꞌAixüa mecaniꞌitüariecacuni 
müme ꞌaixüa ꞌanemecü memuꞌuvani 
vaꞌixuriqui ꞌitiyatücaicacu que 
memüteheyeꞌecua. Heiserie 
mecanexeiyacacuni mücü cüyesie 

540
mieme memütecuacacü, cümana 
tucari memexeiyanicü heiserie 
mepexeiyanita quiecarisie 
memeutahaquenicü quiteniesie. 
15 Quiecari varie meniuꞌuvacuni 
müme süicüri vahepaü 
memüyüa teyuquevayamete 
müme memüvacumaüva que 
müꞌane mücavaꞌüya mücavacüna 
memüteyumemiva tetexi 
memüvarayexeiya, yunaitü ꞌitarica 
memünaquiꞌerie memüteꞌitava.
16 Neri Quesusitütü neneinüꞌani 
neniuqui tuayame müpaü 
mütixehecüasitüiyanicü haque 
xemeyutixexeüriva. Ne nana 
necanihücütüni Ravirisie nemüyetüa 
nemutine. Xurave müxavatü 
tuxacüta mieme necanihücütünita.
17 ꞌIyari Quenayeꞌa canaineni, 
Viquivameta yaxeicüa paine. 
Que müꞌane müꞌena Quenayeꞌa 
queꞌutayüni. Que müꞌane 
meuharimücü, mücü queꞌayani. 
Que müꞌane müyuvaüriya 
cacuetatüarietü queꞌanuhareni 
cümana tucari mexeiyanicü.
18 Ne ꞌipaü nepütivahecüatüa 
yunaime memiꞌenie ꞌicü xapasie 
xasica que maine. Xüca xevitü ꞌicü 
niuqui ꞌutanüitüvani, Cacaüyari 
mücü pünüitüani cuiniya ꞌipitüatü 
ꞌicü xapasie que müreꞌutüca. 
19 Xevitü ꞌicü xapasie que maine 
xasica xüca niuqui ꞌunavani, 
Cacaüyari pinavairienita tita 
hesiena mütinaquequecai. Müpaü 
pücatipitüarieni macayerienicü 
xapasie tucari memexeiya 
manuyünesie, ni Cacaüyari 
quiecariena mayeꞌanicü 
que müreꞌuxa ꞌicü xapasie 
yapücatipitüarieni.

541
20 Que müꞌane müpaü mütihecüata 
müpaü naineni, Hü, cuitü nepunuani. 
Mücü niuqui caniseꞌini. Quenayeꞌa 
Tiꞌaitame Quesusi.

Masiücütü Que Müratüa 22
21  Tiꞌa itame  Quesusi  ꞌa ixüa 
quet iucaꞌiyar ini  yuna ime 
xehesie mieme . Müpaü  xeicüa 
caniꞌaneni. 


